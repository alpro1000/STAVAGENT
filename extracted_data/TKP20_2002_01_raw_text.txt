ČESKÉ DRÁHY, státní organizace
DIVIZE DOPRAVNÍ CESTY, o.z.
TECHNICKÉ KVALITATIVNÍ PODMÍNKY
STAVEB ČESKÝCH DRAH
Kapitola 20
TUNELY
Třetí - aktualizované vydání
změna č. 2
Schváleno VŘ DDC č.j. TÚDC-60357/2001- 013 ze dne 30.10.2001
Účinnost od 1.1.2002
Praha 2001
Všechna práva vyhrazena.
Tato publikace ani žádná její část nesmí být reprodukována, uložena ve vyhledávacím
systému nebo přenášena, a to v žádné formě a žádnými prostředky elektronickými,
fotokopírovacími či jinými, bez předchozího písemného svolení vydavatele.
Výhradní distributor: České dráhy, státní organizace,
Divize dopravní cesty, odštěpný závod
Technická ústředna dopravní cesty
Sekce technické dokumentace - Oddělení typové dokumentace
772 58 Olomouc, Nerudova l
Obsah
20.1 ÚVOD 4
20.1.1 Všeobecně 4
20.1.2 Rozsah platnosti TKP-20 4
20.1.3 Rozdělení tunelů 5
20.1.4 Požadavky na dokumentaci skutečného provedení stavby 5
20.2 POPIS A KVALITA STAVEBNÍCH MATERIÁLŮ 6
20.2.1 Všeobecně 6
20.2.2 Monolitický beton definitivního ostění 6
20.2.2.1 Zásady pro složení betonu 6
20.2.2.2 Doba odbednění, pevnost při odbednění 7
20.2.2.3 Zabránění vzniku trhlin 7
20.2.2.4 Třída pevnosti betonu 7
20.2.2.5 Odolnost betonu proti průsakům vody 8
20.2.2.6 Mrazuvzdornost 8
20.2.2.7 Beton odolný proti síranům 9
20.2.2.8 Beton vodotěsného definitivního ostění bez izolace 9
20.2.2.9 Souběh trhacích prací a betonáže definitivního ostění 9
20.2.3 Stříkaný beton 9
20.2.3.1 Všeobecně 9
20.2.3.2 Požadavky na nárůst pevnosti v čase 11
20.2.3.3 Složky betonové směsi - cement 12
20.2.3.4 Složky betonové směsi - kamenivo 13
20.2.3.5 Složky betonové směsi - záměsová voda 13
20.2.3.6 Složky betonové směsi - pojiva pro nástřik 13
20.2.3.7 Složky betonové směsi - příměsi 14
20.2.3.8 Složky betonové směsi - přísady 14
20.2.3.9 Složky betonové směsi - urychlovače 15
20.2.3.10 Nealkalické urychlovače tuhnutí 15
20.2.3.11 Alkalické urychlovače tuhnutí 15
20.2.3.12 Stříkaný beton s rozptýlenou výztuží 16
20.2.4 Ocel 17
20.2.5 Injektážní směsi 17
20.2.6 Materiál pro zděné konstrukce 17
20.2.7 Dílce 17
20.2.8 Izolace 17
20.2.9 Odvodnění 18
20.3 TECHNOLOGICKÉ POSTUPY PRACÍ 19
20.3.1 Všeobecně 19
20.3.2 Ražení tunelů 19
20.3.2.1 Ražba pomocí NRTM - technologická třída výrubu 19
20.3.2.2 Ostatní tunelovací metody 20
20.3.3 Primární ostění tunelu 20
20.3.3.1 Všeobecně 20
20.3.3.2 Nanášení stříkaného betonu suchým způsobem 21
20.3.3.3 Nanášení stříkaného betonu mokrým způsobem 22
20.3.3.4 Vyztuž primárního ostění 22
20.3.3.5 Kotvy a kotvení 22
20.3.3.6 Ramenáty 23
20.3.4 Sekundární (definitivní) ostění tunelu 24
20.3.4.1 Všeobecně 24
20.3.4.2 Dimenzování definitivního ostění 25
20.3.4.3 Minimální konstrukční požadavky na beton dna 25
20.3.4.4 Minimální konstrukční požadavky na beton klenby 26
20.3.4.5 Vodotěsná definitivní ostění 27
1
20.3.4.6 Stanovení času zahájení betonáže definitivního ostění 28
20.3.4.7 Pevnost při odbednění 28
20.3.4.8 Betonáž - příprava podkladu 28
20.3.4.9 Betonáž - příprava styčných ploch - pracovní spáry 29
20.3.4.10 Betonáž - příprava styčných ploch - dilatační spáry 29
20.3.4.11 Betonáž - hutnění 30
20.3.4.12 Separační vrstvy mezi ostěním a podkladem 31
20.3.4.13 Bednění - všeobecně 31
20.3.4.14 Bednění - separační prostředky 31
20.3.4.15 Výztuž - definitivní ostění s izolací 32
20.3.4.16 Výztuž - definitivní ostění bez izolace 32
20.3.4.17 Odbednění a ošetřování betonu 32
20.3.4.18 Požadavky na povrch definitivního ostění - opravy 32
20.3.4.19 Definitivní ostění ze stříkaného betonu 33
20.3.5 Dílcová ostění 33
20.3.6 Zděná ostění 34
20.3.7 Portály, galerie a předportálová křídla 34
20.3.8 Ochrana proti pronikání podzemní vody do tunelu 34
20.3.8.1 Všeobecně 34
20.3.8.2 Požadavky na provádění izolací 35
20.3.8.3 Požadavky na podkladní vrstvu izolace 37
20.3.9 Odvodnění tunelu - drenážní systém 38
20.3.9.1 Po dobu výstavby 38
20.3.9.2 Za provozu 38
20.4 DODÁVKA, SKLADOVÁNÍ A PRŮKAZNÍ ZKOUŠKY 39
20.4.1 Všeobecně 39
20.4.2 Beton 39
20.4.3 Izolace 39
20.4.4 Ocel 39
20.4.5 Kotvy 39
20.5 ODEBÍRÁNÍ VZORKŮ, KONTROLNÍ ZKOUŠKY 39
20.5.1 Všeobecně 39
20.5.2 Beton 40
20.5.2.1 Monolitický beton 40
20.5.2.2 Stříkaný beton 40
20.5.3 Injektážní a spárovací směsi 40
20.5.4 Kotvy 41
20.5.5 Izolace 41
20.5.6 Výsledky kontrolních zkoušek 42
20.6 PŘÍPUSTNÉ ODCHYLKY, ZÁRUKY 42
20.6.1 Všeobecně 42
20.6.2 Odchylky od projektované tloušťky definitivního ostění v ražené části tunelu 42
20.7 KLIMATICKÁ OMEZENÍ 42
20.8 ODSOUHLASENÍ A PŘEVZETÍ PRACÍ 43
20.9 KONTROLNÍ MĚŘENÍ, MĚŘENÍ POSUNŮ A PŘETVOŘENÍ 43
20.9.1 Geotechnický monitoring 43
20.9.2 Kontrolní měření a vytyčovací práce 46
20.10 EKOLOGIE 46
20.11 BEZPEČNOST PRÁCE A TECHNICKÝCH ZAŘÍZENÍ, POŽÁRNÍ OCHRANA 46
20.11.1 Všeobecně 46
20.11.2 Izolace 47
2
20.12 SOUVISEJÍCÍ NORMY A PŘEDPISY 47
20.12.1 Technické normy uvedené v textu TKP-20 47
20.12.2 Předpisy 48
20.12.3 Související kapitoly TKP 48
20.13 PŘÍLOHY 48
3
20.1 ÚVOD
20.1.1 Všeobecně
Pro tuto kapitolu platí všechny pojmy, ustanovení, požadavky a údaje uvedené v kapitole 1 TKP - Všeobecně.
Pro projektování a stavbu ražených a hloubených tunelů na drahách celostátních, drahách regionálních
a vlečkách normálního rozchodu 1435 mm s traťovou rychlostí do 160 km/h platí norma ČSN 73 7508. Norma
připouští použití jiných postupů, které v ní nejsou stanoveny, pokud jsou věcně a odborně zdůvodněny. Postupy
musí mít potřebnou odbornou úroveň a nesmí být v rozporu se zásadami normy.
Tunelové stavby se svým charakterem odlišují od ostatních stavebních konstrukcí. Vzájemné spolupůsobení
tunelu s obklopujícím horninovým masivem, proměnné vlastnosti horninového masivu nejen u různých staveb,
ale i u jedné stavby v trase tunelu, nutnost přizpůsobovat stavební postupy a technologie daným podmínkám
v procesu výstavby, zvýšené riziko a další skutečnosti určují, že každý tunel je neopakovatelným unikátním
dílem.
Při volbě tunelovací metody je jedním z významných kritérií plocha příčného řezu podzemního díla. Zatímco
v případě štol či jednokolejných tunelů je možno volit jak metody konvenční, tak metody kontinuálního ražení
(viz bod 20.1.3 Rozdělení tunelů), v případě dvoukolejných tunelů je vzhledem k velikosti nutného příčného
profilu tunelu použití kontinuálního způsobu ražby prakticky vyloučeno. I v případě menších profilů je při
výběru metody nutno provést důkladné technicko-ekonomické porovnání variant.
Lze předpokládat, že v podmínkách České republiky bude většina tunelů ražena konvenčními metodami,
zejména pak metodou, která je všeobecně známa pod názvem Nová rakouská tunelovací metoda (dále jen
NRTM). Proto byl při přepracování kapitoly 20 TKP kladen zvýšený důraz na činnosti spojené s NRTM
a příslušné části TKP-20 byly podstatně rozšířeny. Rozšířeny byly i kapitoly, které se týkají požadovaných
vlastností materiálů a činností spojených se zajištěním stability výrubu. TKP byly doplněny o některé
technologie, které dosud nebyly uvedeny a rozšířena byla i část týkající se kontinuální ražby (předpokládané
nasazení v případě průzkumných, záchranných, technologických nebo odvodňovacích štol).
20.1.2 Rozsah platnosti TKP-20
Kapitola 20 Technických kvalitativních podmínek staveb Českých drah (dále jen TKP-20) platí pro:
– provádění nových železničních tunelů (ražených i hloubených),
– rekonstrukce stávajících tunelů,
– opravy a práce charakteru údržby (v přiměřeném rozsahu),
– výstavbu galerií a portálových konstrukcí,
– výstavbu pomocných podzemních objektů, které slouží při budování nebo v provozu vlastních tunelových
objektů (např. technologické a odvodňovací štoly).
Požadavky objednatele stavby na provedení, kontrolu a převzetí prácí, výkonů a dodávek, které souvisejí
s výstavbou tunelu a nejsou uvedeny v této kapitole, jsou uvedeny v příslušné kapitole TKP, které platí pro
stavby dráhy a pro stavby na dráze (viz TKP-1 Všeobecně). To se týká především hloubených tunelů a částečně
tunelů budovaných kombinací ražení a hloubení, kdy jsou požadavky popsány v jiných kapitolách TKP (viz
20.12.3 Související kapitoly TKP).
V případech, kdy stavba zahrnuje práce, které nejsou uvedeny v TKP, kdy je potřebné změnit nebo doplnit
ustanovení TKP nebo jsou na stavbě použity speciální technologie a materiály, musí objednatel zajistit
vypracování „Zvláštních technických kvalitativních podmínek“ (ZTKP).
Pokud jsou prováděny práce, které je možno definovat jako „činnost prováděnou hornickým způsobem“ (viz §3
zákona ČNR č. 61/1988Sb. ve znění pozdějších předpisů), spadají pod působnost státní báňské správy.
Vykonávání činností prováděných hornickým způsobem a projektování a navrhování objektů a zařízení, které
jsou součástí činnosti prováděné hornickým způsobem, lze pouze na základě oprávnění (viz vyhláška ČBÚ
č. 15/1995 Sb. ve znění pozdějších předpisů).
4
V oddíle 12 této kapitoly TKP jsou uvedeny citované a související normy a předpisy, které se týkají
problematiky tunelových staveb. Platné jsou také normy a předpisy, které jsou v uvedených předpisech
a normách citované. Metodika uvedená v citovaných ČSN, TNŽ, případně předpisech je pro provádění tunelů
závazná.
20.1.3 Rozdělení tunelů
Podle typu výstavby se tunely dělí na tunely:
– ražené,
– hloubené,
– kombinace obou technologií.
Tunely ražené se dělí podle tunelovací metody na:
– Tunely ražené cyklickou ražbou. Jedná se o konveční způsob ražby, při kterém se jednotlivé pracovní
operace (rozpojování, odtěžování rubaniny a zajištění výrubu) uskutečňují v pevném časovém sledu za
sebou.
– Tunely ražené kontinuální ražbou. Jedná se o ražbu tunelovacími stroji (TBM), při které jsou jednotlivé
pracovní operace (rozpojování, odtěžování rubaniny a zajištění výrubu) prováděny prakticky současně.
– Tunely ražené štítováním. Ražba se uskutečňuje zatlačováním pláště štítu (resp. pološtítu). Rozpojování je
prováděno různými metodami (rypadlem, frézou, za použití trhacích prací apod.), přičemž plášť štítu
zajišťuje stabilitu líce výrubu až do osazení ostění.
Tunely hloubené se dělí na:
– Tunely budované v otevřené stavební jámě. Konstrukce zajištění stavební jámy není součástí nosné
konstrukce tunelu.
– Tunely budované ve stavební jámě, kde zajištění stěn jámy je využito jako součást nosné konstrukce tunelu
(podzemní stěny apod.).
Tunely budované kombinací ražení a hloubení jsou:
– Tunely ražené pod ochranou stropní desky (resp. klenby), která je vybetonována předem na upravený terén.
Opěří a počva tunelu je ražena konvenční metodou (např. metoda „želva“).
– tunely ražené se zajištěním přístropí i opěří v předstihu provedenými konstrukcemi (stropní deska nebo
klenba v kombinaci s podzemními stěnami, pilotami, tryskovou injektáží apod.).
Velký význam má rovněž rozdělení tunelů podle účinků na povrch, resp. objekty v nadloží. Podle tohoto kritéria
tunely rozdělujeme na:
– Tunely ražené bez nutnosti omezovat negativní projevy tunelovací metody na povrchu, resp. v nadloží.
Jedná se o tunely ražené v místech, kde se v nadloží tunelu nenachází žádná zařízení, objekty nebo plochy
s nutností omezení deformací.
– Tunely s nutným omezením negativních projevů ražby na objekty v nadloží. Jedná se o tunely pod
souvislou zástavbou, resp. křižující objekty nebo inženýrské sítě citlivé na poklesy. Zvolená tunelovací
metoda musí umožňovat řízení průběhu deformace v požadovaných mezích.
20.1.4 Požadavky na dokumentaci skutečného provedení stavby
V průběhu výstavby zpracuje zhotovitel dokumentaci skutečného provedení stavby tunelu.
Podkladem pro vypracování dokumentace skutečného provedení jsou zejména:
– projekt stavby (resp. dokumentace zhotovitele) se zakreslením všech provedených změn,
– protokoly o provedení a převzetí prací (např. záběrové listy),
5
– protokoly o provedených zkouškách (např. tahové zkoušky kotev, zkoušky tloušťky a pevnosti betonu
primárního ostění, svarů izolačních pásů apod.),
– výsledky geotechnických měření,
– dokumentace čelby a nadvýlomů,
– lokalizace výronů vody na líci primárního ostění,
– výsledky zaměření vnitřního líce primárního ostění,
– protokoly o osazení izolace, zaměření polohy těsnicích pásů a jiných opatření ,
– protokoly o převzetí výztuže a betonáži definitivního ostění,
– zaměření skutečného tvaru líce definitivního ostění apod.
Obecný rozsah dokumentace skutečného provedení je dán předpisem ČD S-6 Správa tunelů ze dne 21.3.2001.
Na každém dokladu je mimo specifických údajů uvedeno jméno a podpis zástupce zhotovitele, který práci
předává a zástupce zadavatele, který práci přebírá (např. provedený úsek mezilehlé izolace), resp. povoluje její
provedení (např. provedení výztuže spodní klenby po převzetí upraveného povrchu dna, zahájení betonáže po
převzetí provedené výztuže a kontrole povrchu izolací z hlediska jejich poškození při provádění výztuže apod.).
20.2 POPIS A KVALITA STAVEBNÍCH MATERIÁLŮ
20.2.1 Všeobecně
Konstrukční materiály použité při výstavbě tunelu a požadavky na jejich jakost a vlastnosti jsou předepsány
v dokumentaci. Pokud dokumentace předepisuje přísnější požadavky, než uvádí TKP, platí požadavky uvedené
v dokumentaci. Požadavky uvedené v TKP nesmí být dokumentací snižovány (v odůvodněných případech je
možno požádat o výjimku odbor stavební ředitelství divize dopravní cesty).
Zhotovitel je povinen při výrobě konstrukcí nebo konstrukčních prvků z více materiálových složek zajistit
požadovanou jakost těchto konstrukcí nebo prvků. Zdroje stavebních hmot, jejich dávkování, mísení apod. musí
být určeny technologickým předpisem zhotovitele, který schvaluje kompetentní zástupce zadavatele (např.
stavební dozor). Schválení si může vyhradit odbor stavební ředitelství divize dopravní cesty.
Jakákoliv změna materiálů nebo jejich požadovaných vlastností předepsaných dokumentací, resp. TKP, musí být
předem schválena kompetentním zástupcem zadavatele (Odbor stavební ředitelství Divize dopravní cesty).
20.2.2 Monolitický beton definitivního ostění
Pro beton a železobeton tunelových ostění platí obecně požadavky uvedené v kapitole 17 TKP.
Musí být provedena taková opatření, aby viditelné povrchy ostění po odbednění nevyžadovaly další pohledové
úpravy a tomuto požadavku musí vyhovovat navrhovaný materiál a systém bednění, postup při odbedňování,
správně zvolená technologie ukládání, hutnění a ošetřování betonu.
Pokud se ve zvláštních případech vyžaduje povrchová úprava (estetické požadavky nebo požadavky na
provedení sekundární ochrany betonových konstrukcí), specifikuje požadavky na povrchovou úpravu
dokumentace nebo ZTKP.
20.2.2.1 Zásady pro složení betonu
Správné složení betonu pro definitivní ostění vyžaduje optimalizaci jednotlivých složek směsi jak z hlediska
kvality, tak i kvantity, aby bylo možné dosáhnout co nejlepších předpokladů pro splnění následujících
požadavků:
– zpracovatelnost,
– zkrácení doby potřebné pro odbednění na technologicky přípustné minimum,
6
– zamezení vzniku trhlin,
– dodržení požadovaných užitných a provozních vlastností.
Na snížení napětí vzniklých účinky teploty se doporučuje používat cementy s mlecími přísadami a/nebo určitou
část pojiva pokrýt hydraulicky účinnými přísadami, např. popílkem. Velmi jemné přísady mohou kromě toho
zlepšit zpracovatelnost čerstvého betonu a nepropustnost betonové struktury. Při návrhu směsi je třeba zohlednit
požadavky na mrazuvzdornost konstrukce.
Cementy s malým množstvím C A a především bez C A vykazují kromě zvýšené odolnosti vůči síranům velmi
3 3
malý růst teploty, výrazně snižují nebezpečí vzniku trhlin v důsledku napětí vzniklého účinky teploty a hodí se
proto především pro „vodotěsná definitivní ostění“. Zvolené množství cementu a přísad musí zaručovat při
odpovídající teplotě čerstvého betonu požadovanou pevnost při odbednění a dodržení požadovaných parametrů
ostění.
Vývoj teploty betonu je závislý na teplotě čerstvého betonu, na vývinu hydratačního tepla, na tloušťce
konstrukce a na vnějších vlivech (např. teplota vzduchu, rychlost proudění vzduchu). Aby se co nejvíce
zamezilo vzniku trhlin, je třeba udržet maximální teplotu betonu klenby co nejnižší.
Optimální teplota čerstvého betonu (tj. teplota betonové směsi v době ukládání do bednění) se pohybuje
v rozmezí 13 °C až 18 °C. Teploty pod 10 °C velmi výrazně zpomalují nárůst pevnosti, teploty vyšší než 25 °C
mají za následek větší náchylnost k tvorbě trhlin. Ukládání čerstvého betonu s teplotou nad 30 °C je nepřípustné.
20.2.2.2 Doba odbednění, pevnost při odbednění
Aby se zamezilo vytvoření trhlin, je třeba okamžik odbednění co nejvíce oddálit. Při dodržení obvyklého
24 hodinového cyklu na jeden záběr betonáže (blok ostění délky max. 12 m) je obvyklá doba odbednění klenby
v raženém úseku tunelu 12 až 14 hodin. Zkrátí-li se tato doba pod 10 hodin, musí být přijata opatření proti příliš
silnému ochlazení a vysychání betonu. Jedná se zejména o zamezení příliš silného proudění vzduchu. (např.
uzavřením portálu „závěsem“). Od opatření se může upustit, pokud je relativní vlhkost vzduchu větší než 90 %
a rychlost jeho proudění nízká.
Pevnost při odbednění by neměla být stanovena příliš vysoká, neboť i teplota betonu je právě v momentě
nejvyšší náchylnosti ke vzniku trhlin při odbednění velmi vysoká. Beton klenby má pevnost při odbednění
(měřeno na stavebním objektu) obvykle hodnotu mezi 1,5 MPa a 3,0 MPa.
V případě tunelů budovaných v otevřené stavební jámě je nutno dobu odbednění stanovit individuálně
v závislosti na geometrických a pevnostních a deformačních parametrech konstrukce, vlastnostech okolního
prostředí, technologickém postupu prací, požadavcích na vlastnosti ostění (odolnost proti průsakům vody, vznik
trhlin apod.).
20.2.2.3 Zabránění vzniku trhlin
Maximální teplota betonu ostění tunelu nesmí překročit:
40 °C - u ostění z betonu odolného proti průsakům bez plášťové izolace nebo separační fólie s obvyklou délkou
bloků 10 m,
45 °C - u kratších úseků nebo u definitivního ostění s izolací nebo vhodnou separační fólií omezující přenos
smykových napětí mezi definitivním ostěním a jeho podkladem (primárním ostěním, lícem výrubu)
Opatření se musí přizpůsobit aktuálním podmínkám stavby tak, aby se v co možná největší míře zabránilo
vytvoření trhlin (viz např. tabulka 10).
20.2.2.4 Třída pevnosti betonu
Třídy pevnosti se stanovují na základě požadavků statického výpočtu. Definitivní ostění jsou prováděna
z betonu třídy pevnosti min. C20/25 podle ČSN EN 206-1. Pro využití dotvarování s použitím hydraulicky
účinných přísad musí být třída pevnosti vztažena k co nejvyššímu stáří betonu (56, 90 dní). V případě zkoušky
provedené po 56 nebo 90 dnech se stáří v momentě zkoušky uvádí do závorky za třídu pevnosti, např. C25/30
(56).
7
20.2.2.5 Odolnost betonu proti průsakům vody
Z důvodu požadované životnosti tunelu musí být beton definitivního ostění v každém případě odolný proti
průsakům vody. Pro dosažení požadované odolnosti se doporučuje přidání vhodných přísad. V případě
chemického působení se tak zpomalí pronikání škodlivých látek. Průkaz odolnosti proti průsakům vody se
provádí na hotovém betonu s minimálním tlakem. Beton ostění musí v každém případě prokázat maximální
střední hloubku průsaku 25 mm při zkušebním tlaku 0,7 MPa.
U betonů ostění odolných proti účinkům agresivních vod nebo ostění z betonu odolného proti průsaku vody smí
činit střední hloubka průsaku vody do zkušebního tělesa při zkoušce max. 25 mm. Pokud ZTKP neurčí jinak, je
ve smyslu ČSN EN 206-1, článek 5.5.3 použita následující metodika provádění zkoušky odolnosti proti průsaku
vody (metodika odpovídá ÖNORM B3303 Betonprüfung).
Zkouška je prováděna na zkušebních tělesech rozměrů 200x200x120 mm nebo 300x300x200 mm. Maximální
zkušební tlak vody odpovídá 1,5 násobku nejvyšší hodnoty hydrostatického tlaku, který bude působit na
tunelové ostění, minimálně však 0,7 MPa. Tlak vody působí na líc zkušebního tělesa na kruhové ploše průměru
100 mm (tvar plochy zajištěn např. těsnícím kroužkem). Pokud není projektem nebo ZTKP určeno jinak, je
zkouška prováděna na vzorcích betonu stáří 28 dnů. Zkušební tělesa musí být uložena stále ve vodě, vzorky
získané ze stavby musí být ve vodě uloženy min. 7 dnů před provedením zkoušky. Doba trvání zkoušky je 14
dní a probíhá ve dvou fázích:
fáze 1 – vzorek je zatěžován po dobu 3 dnů tlakem vody odpovídajícím 25 % maximálního tlaku
fáze 2 – následuje zvýšení tlaku na maximum a jeho působení po dobu dalších 11 dnů
Bezprostředně po ukončení zkoušky je zkušební těleso rozřezáno dvěma na sebe kolmými řezy tak, aby bylo
možno určit rozhraní suchého a mokrého betonu. Hranice je na tělese graficky vyznačena a je určena střední
hodnota hloubky průsaku s přesností na 1 mm.
Střední hloubka průsaku je určena na základě výsledků min. 3 zkoušek jako střední hodnota středních
průsakových hloubek zjištěných na jednotlivých zkušebních tělesech.
Vodní tlak
Těsnicí kroužek
Střední hloubka průsaku ZkušeZbknuí špelboncíh pal ocha
Hranice průsaku
Zkušební plocha
Zkušební vzorek
Obr. 1
20.2.2.6 Mrazuvzdornost
V oblasti portálů a do vzdálenosti 1000 m od portálů se navíc musí prokázat stálost při mrazu v počtu 100
zmrazovacích cyklů, přičemž platí, že vodotěsnost ostění, použití provzdušňujících přísad a kameniva
odpovídajících parametrů zpravidla mrazuvzdornost zaručuje.
8
20.2.2.7 Beton odolný proti síranům
Vzhledem k tomu, že v případě betonu definitivního ostění není možné provést dodatečnou ochranu nebo
opravná opatření proti působení síranových vod v horninovém masivu, je třeba provést příslušná opatření již při
podezření, že k malému působení dochází. To se týká i betonu definitivního ostění s fóliovou izolací.
U železničních tunelů v městských aglomeracích je provádění ostění z betonu odolného proti účinkům
síranových vod doporučeno i v případě, že v době výstavby tunelu neobsahují vody škodlivé množství síranů
vzhledem k možné kontaminaci vod (např. netěsností stok) během životnosti tunelu.
Protože koncentrace síranů ve vodě může v horninovém masivu v čase silně kolísat, musí se jejich účinek
posoudit minimálně ze 3 časově oddělených odběrů vzorků.
20.2.2.8 Beton vodotěsného definitivního ostění bez izolace
V případě vodotěsných definitivních ostění bez izolace přebírá beton definitivního ostění plně funkci izolace.
Tento beton je tedy třeba zhotovit nejenom tak, aby vykazoval odolnost proti průsakům, která představuje pouze
jednu podmínku pro nepropustnost struktury betonu, ale také aby nevykazoval trhliny, které by vodu vedly. Pro
beton je určující obzvláště dobrá zpracovatelnost, rozsáhlé omezení teploty čerstvého betonu a maximální
teploty betonu, rychlosti ochlazení a minimalizace smršťování. Zvláštní důraz je nutno klást na použití cementu
s malým hydratačním teplem a na dodržení co možná nejmenšího celkového množství vody ve spojení
s použitím přísad. Kromě toho je třeba dodržet příslušná konstrukční opatření. Technologický postup musí být
navržen tak, aby se v prvních 3 dnech po odbednění zabránilo rychlému ochlazení a v prvních 7 dnech po
odbednění rychlému vyschnutí konstrukce.
20.2.2.9 Souběh trhacích prací a betonáže definitivního ostění
V případě souběhu ražby prováděné za použití trhacích prací a betonáže definitivního ostění je nutno ukládání
čerstvého betonu provádět v dostatečné vzdálenosti od čelby.
K vyšetření vlivu odstřelů je nutno vzorky betonu vystavit účinku odpálení v plánované vzdálenosti. U těchto
zkušebních vzorků se kontroluje pevnost po 7 dnech. Podle výsledků zkoušek se stanoví potřebná opatření.
20.2.3 Stříkaný beton
20.2.3.1 Všeobecně
Stříkaný beton se sestavuje ze stanovených složek betonu (pojiva pro nástřik, tj. cementu nebo jiných
speciálních pojiv, příměsí, kameniva, vody a přísad) tak, aby za očekávaných poměrů na stavbě bylo možné jeho
nastříkání odborným způsobem a byly s jistotou dodrženy požadované vlastnosti.
Kvalita stříkaného betonu použitého při výstavbě tunelových ostění je předepsána dokumentací
a technologickým předpisem zhotovitele schváleným kompetentním zástupcem objednatele (stavební dozor).
Složení směsi dokumentací požadovaných parametrů stanoví zhotovitel v technologickém předpisu, který musí
obsahovat :
– množství kameniva na m3 hotového betonu a na jednu záměs,
– množství cementu na m3směsi a na jednu záměs,
– množství přísad v poměru k hmotnosti cementu,
– vodní součinitel betonové směsi a případně tlak vody do stříkací pistole,
– údaje o dávkování a jeho sledu, mísení, délce mísení, postup stříkaní betonové směsi při daném výrobním
zařízení,
– ostatní údaje potřebné k dosažení požadovaných vlastností betonu.
9
Podle způsobu nástřiku se rozlišuje:
– suchý způsob nástřiku, kdy se voda přidává do suché či zavlhlé betonové směsi až v trysce zpravidla
s přísadou urychlující tuhnutí a tvrdnutí,
– mokrý způsob nástřiku, kdy do mokré betonové směsi je v trysce přidáván vzduch a urychlující přísada
nebo pouze urychlující přísada (při pneumatické dopravě směsi, tj. při dopravě tzv. řídkým proudem).
TABULKA 1
ROZLIŠOVÁNÍ SMĚSÍ PRO SUCHÝ A MOKRÝ STŘÍKANÝ BETON
suchý stříkaný beton mokrý stříkaný beton
obsah vody W < 0,2 % zpravidla w = 2 - 4 % w < 8 %
v kamenivu
pásmo rozptylu w = 1,5 - 5 %
označení suchá směs dopravovaná vlhká směs vlhká směs mokrá směs (čerpaný
okamžitě beton)
používaná
pojivo cement + přísady nebo cement + přísady vlhké pojivo pro cement + přísady
suché pojivo pro nástřik nástřik
přidání případně v míchačce při stříkání případně při při stříkání
urychlovače stříkání
zhotovení výrobní nebo staveništní výrobní nebo staveništní průběžné výrobní nebo
směsi míchárna míchárna míchání při staveništní míchárna
stříkání (betonárka)
skladování uzavřené (silo, pytle) chráněné chráněné
použitelnost bez omezení omezená použitelnost bez omezení omezená použitelnost
připravenost předchozí dohoda podle výroba dle dohody, výroba pro výroba dle dohody
potřeby zpracování v době bezprostřední zpracování v době
skladovatelnosti potřebu skladovatelnosti
(maximálně 1,5 hod) (maximálně 1,5 hod)
TABULKA 2
SMĚRNÉ HODNOTY PRO SKLADBU SMĚSÍ
suchý stříkaný beton mokrý stříkaný beton
cement - pojivo k nástřiku 320 - 400 kg/m3 360 - 420 kg/m3
přísady (např. popílek) 30 - 50 kg/m3 50 - 80 kg/m3
dávkování pojiva (cement + příměsi, pojivo pro 350 - 400 kg/m3 1) 400 – 460 kg/m3
nástřik)
vodní součinitel (voda/pojivo) < 0,50
konzistence (míra tekutosti, roztečení) podle pravidel 48 – 52 cm
obsah jemných prachových součástí minimálně 550 kg/m3
1) Při dávkování pojiva pod 340 kg/m3 se výrazně snižuje přilnavost stříkaného betonu k nástřikové ploše
Pro zjištění vlivu přísad (urychlovače apod.) na pevnostní a technologické parametry betonu je nutno připravit
a odzkoušet recepturu betonu a porovnat výsledky s výsledky provedenými na nulovém betonu (porovnávací
beton bez přísad).
Z hlediska funkce se stříkaný beton dělí na (viz tabulka 3):
10
TABULKA 3
ROZDĚLENÍ STŘÍKANÝCH BETONŮ PODLE FUNKCE
výplňový a ochranný Úloha tohoto stříkaného betonu spočívá vesměs ve zřizování určité úpravy líce (např.
podkladu pro fóliovou izolaci), výplně dutin (puklin, nadvýlomů) a uzavření povrchu
horniny (např. utěsnění povrchu horniny proti vzdušné vlhkosti).
konstrukční Úlohou konstrukčního stříkaného betonu je funkce zajištění nebo podepření. Používá se
např. pro primární ostění podzemních staveb ražených podle NRTM (Nové rakouské
tunelovací metody), zajištění stability čelby podzemních staveb nebo pro zajištění svahů
stavebních jam a zpevnění stěn přírodních svahů. Součástí návrhu je i definice nárůstu
pevnosti v čase se zohledněním vlivu jednotlivých složek směsi (urychlovače tuhnutí
apod.) na konečnou pevnost betonu. Požadavky na nárůst pevnosti v čase musí
odpovídat předpokládanému průběhu zatěžování primárního ostění.
pro zvláštní účely Stříkaný beton pro zvláštní účely je používán např. pro primární ostění ražených staveb
pod zástavbou a při nízkém nadloží, jednoplášťových ostění tunelů, podpůrných prvků
svahů a líců výkopů.
20.2.3.2 Požadavky na nárůst pevnosti v čase
Jako mladý beton se uvažuje stříkaný beton do stáří 24 hodin. Z hlediska nárůstu pevnosti a požadavků na
pevnost se dělí mladý beton do třech oblastí J , J , J .
1 2 3
Oblast J je vymezena mezí "A" a "B".
1
Oblast J je vymezena mezí "B" a "C".
2
Oblast J leží nad mezí "C".
3
Meze A, B a C viz obr. 2.
Nárůst pevnosti v prvních minutách po nástřiku má, vedle významu pro nástřik nad hlavou v odpovídajících
tloušťkách vrstev, také velký vliv na vývin prašnosti a na spad, protože při příliš rychlém nárůstu pevnosti
stříkaný beton bezprostředně po nanesení na stěnu ztvrdne a hrubší částice následujícího stříkaného betonu se již
nemohou uložit a zhutnit. Proto nesmí měrná hodnota pevnosti po 2 minutách (např. zkouška penetrační jehlou)
přestoupit hodnotu 0,2 MPa, aby se snížil vývin prachu a spadu za normálních poměrů pro nanášení stříkaného
betonu. Při silném přítoku vody nebo při nevhodném povrchu podkladu je vyšší pevnost v prvních minutách
potřebná, je však nutno přitom počítat krátkodobě se zvýšenou prašností a větším množstvím spadu.
Nárůst pevnosti „mladého betonu“ se zjišťuje nepřímými zkušebními postupy (zpravidla vyhodnocením
pevnosti na základě penetračních zkoušek). Doby měření a postup zkoušení je třeba přizpůsobit nárůstu pevnosti
stříkaného betonu, aby se zjistil co možná nejplynulejší průběh. Za směrodatné hodnoty jsou považovány doby
měření po 6,10 a 30 minutách a dále pak po 1, 2, 3, 6 a 24 hodinách). Zpravidla se prokazuje průběh od 6 minut
do 6 hodin a po 24 hodinách. Průkaz pevnosti po 9 a 12 hodinách je potřebný jen ve zvláštních případech
(např.u tunelů s nízkým nadložím pod zástavbou).
Stříkaný beton z oblasti J se hodí pro nástřik v tenkých vrstvách na suchý podklad bez zvláštních statických
1
požadavků a je výhodný pro malou prašnost a malý spad.
Stříkaný beton z oblasti J je požadován v případě, kdy má být beton nanesen co nejrychleji v silných vrstvách
2
(i nad hlavou), při přítoku vody a v případech, kdy dochází k jeho okamžitému namáhání vlivem dalších činností
při zajišťování stability výrubu (např. provádění vrtů pro kotvy, zahánění pažin, otřesy při trhacích pracích).
Požadavek na použití betonu z oblasti J je uplatněn také při rychlém nárůstu zatížení horninovým tlakem,
2
zemním tlakem nebo jinak vyvolaným přitížením.
Stříkaný beton J se používá pouze ve zvláštních případech (např. v silně porušené hornině, silném přítoku
3
vody) z důvodu zvýšeného vývinu prachu a zvýšeného množství spadu.
Vysoké počáteční pevnosti betonu vyvolané použitím alkalických urychlovačů vedou zpravidla k vysokému
poklesu konečné pevnosti oproti nulovému betonu (bez urychlovače). To je třeba zohlednit při stanovování třídy
11
pevnosti. Z důvodu velkého vlivu alkalických urychlovačů na konečnou pevnost betonu není použití těchto
urychlovačů v případě betonů z oblasti J vhodné a je možno je předepisovat jen ve zvláštních případech. Použití
2
nealkalických urychlovačů neovlivňuje negativně konečnou pevnost betonu.
Požadovanýný nárůst pevnosti stříkaného betonu v tlaku
primárního ostění v prvních 24 hodinách po aplikaci
16
14
12
10
8
6
4
2
0
0 2 4 6 8 10 12 14 16 18 20 22 24 26
Čas [hodiny]
12
]aPM[
ukalt
v
tsonveP
Mez "A"
Mez "B"
Mez "C"
Požadovaný nárůst pevnosti stříkaného betonu v tlaku
primárního ostění v prvních 60 minutách po aplikaci
1,6
1,4
1,2
1
0,8
0,6
0,4
0,2
0
5 10 15 20 25 30 35 40 45 50 55 60
Čas [minuty]
]aPM[
ukalt
v
tsonveP
Mez "A"
Mez "B"
Mez "C"
Obr. 2
20.2.3.3 Složky betonové směsi - cement
Počátek tuhnutí cementu má být v rozmezí od 1,5 hodiny do 4 hodin.
Je třeba dbát vlivu teploty a chemického složení cementu na dobu reakce suché směsi (dobu zpracovatelnosti)
a případně dobu zpracovatelnosti betonu vhodnou metodou přezkoušet.
Pro síranovzdorný stříkaný beton je třeba při výskytu vod s obsahem SO -2 nad 600 mg/l používat portlandský
4
cement se zvýšenou síranovzdorností bez C A.
3
20.2.3.4 Složky betonové směsi - kamenivo
Pro stříkaný beton se používá kamenivo oblé (přirozené či přírodně těžené neupravované kamenivo) nebo
ostrohranné (drcené) se zrnem tříděným do frakcí. Rozdělení frakcí zrn má být provedeno tak, aby byl zajištěn
správný rozsah pásma celkové křivky zrnitosti podle tabulky 4. Zpravidla se předpokládá třídění do 4 mm a nad
4 mm.
TABULKA 4
Průměr oka síta [mm] 0,063 0,25 0,50 1,00 2,00 4,00 8,00 11,0
propad min. [%] 2 8 18 30 45 65 85 95
max. [%] 6 15 25 40 55 75 95 100
Největší zrna se volí v závislosti na účelu použití mezi 4 mm a 16 mm. V případě stříkaného betonu
pro konstrukční využití se používá největší zrno ≤ 11mm.
Při mokrém stříkaném betonu je třeba sladit složení zrnitosti kameniva zejména s požadavky čerpatelnosti
betonu.
Při použití drceného kameniva může být zvýšen nejvyšší přípustný podíl odplavitelných částic (podíl frakce
< 0,063 mm) oproti tabulce 4 max. o 5 %.
Při volbě kameniva je třeba dbát na to, že účinná pevnost kameniva (petrografické složení, soudržnost zrn, tvar
a skladba zrn) ovlivňuje předepsanou pevnost stříkaného betonu.
Vlastnosti kameniva musí odpovídat účelu použití stříkaného betonu i složení betonové směsi (např. chemické
reakce s jednotlivými složkami použité receptury).
20.2.3.5 Složky betonové směsi - záměsová voda
Požadavky na záměsovou vodu se řídí normou ČSN EN 206-1 a normami souvisejícími.
20.2.3.6 Složky betonové směsi - pojiva pro nástřik
Pojiva pro nástřik umožňují zřízení suchého stříkaného betonu se stanovenými požadavky na mladý stříkaný
beton bez přidání urychlovače tuhnutí.
Pojiva k nástřiku při kontaktu s vodou reagují velmi silně. Obvyklé míchání s vlhkým kamenivem proto není
možné.
Na základě jejich rychlosti reakce se rozlišují dva druhy pojiv k nástřiku:
– Suché pojivo k nástřiku: Pojivo má dobu reakce pod jednu minutu a je proto použitelné pouze pro
zřizování stříkaného betonu se suchým kamenivem (obsah vody w < 0,2 %, případně podle údaje výrobce).
Skladování suché směsi je možné po delší dobu v silu (zásobníku).
– Vlhké pojivo k nástřiku se stanovenou dobou reakce: Toto pojivo má stanovenou dobu reakce od jedné do
tří minut. V důsledku stanovené doby reakce je použitelné také pro zřizování stříkaného betonu
s přirozeně vlhkým kamenivem (obsah vody w zpravidla v mezích 2 až 4 %). Při použití vlhkého kameniva
vyžaduje omezená doba zpracovatelnosti stanovit postup zpracování. Vlhké pojivo se smíchá s vlhkým
kamenivem bezprostředně u čelby ve vhodném strojním zařízení a okamžitě se nanáší.
Pro pojiva k nástřiku je třeba stanovit následující charakteristiky, popř. požadavky podle výsledků průkazních
zkoušek:
– specifický povrch - průměrná hodnota, standardní (normová) odchylka pro specifický povrch podle Blainea
smí dosahovat maximálně 5 % od příslušně (cementárnou) stanovené průměrné hodnoty,
– počátek tuhnutí nikdy nesmí klesnout pod 15 sekund,
– prostorová stálost,
13
– SO :< 4,5 %, v případě vody s obsahem SO -2 nad 600 mg/l < 3,5 %,
3 4
– Cl: maximálně 0,1 %,
– MgO: maximálně 5,0 %,
– AL O : informační a charakteristická hodnota.
2 3
TABULKA 5
POŽADAVKY NA NÁRŮST PEVNOSTI V ČASE
čas nejnižší hodnota minimum poznámka
po 1 hodině > 0.5 Mpa - informační hodnota
po 6 hodinách 70 % z hodnot 1,5 MPa významná charakteristická
průkazních zkoušek hodnota
po 24 hodinách 70 % z hodnot 12 MPa charakteristická hodnota
průkazních zkoušek
po 28 dnech 80 % z hodnot 32,5 MPa charakteristická hodnota
průkazních zkoušek
20.2.3.7 Složky betonové směsi - příměsi
S ohledem na zlepšení vlastností stříkaného betonu, jako je zpracovatelnost, lepivost, vývin prachu, odpad,
pevnost a hutnost stříkaného betonu, jakož i na snížení vývinu tepla, je účelné přidávání hydratačně působících
příměsí. Dosud se osvědčil jako příměs létavý popílek, ale také je možné i použití jiných příměsí (např. křemitý
prachový silikát, hutnický písek). Nejpříznivější poměr pojivo - příměsi se musí stanovit zkouškami vlastností.
Celkový podíl příměsí a přísad smí dosahovat max. 35 % množství pojiva. Specifický povrch podle Blainea by
měl být 450 m2/kg a standardní odchylka od stanovené průměrné hodnoty smí dosáhnout max. 25 m2/kg.
Při použití příměsí je třeba posoudit vhodnost jejich použití s dalšími složkami betonové směsi.
20.2.3.8 Složky betonové směsi - přísady
Pod pojmem přísady jsou ve smyslu této kapitoly TKP rozuměny zejména:
– plastifikátory,
– urychlovače tuhnutí a tvrdnutí,
– ztekucovače,
– provzdušňující plastifikátory,
– provzdušňovače,
– zpožďovače tuhnutí,
– přísady pro snížení vývinu prachu.
Účinnost přísad do betonu a jejich vzájemná snášenlivost je třeba prokázat zkouškami vlastností a kvality
stříkaného betonu.
Pro přísady musí mít k dispozici certifikát, protokol o zkouškách a doklad o zkouškách, které nejsou starší 3 let.
Pro všechny ostatní přísady, (zpožďovače tuhnutí, stabilizátory atd.) je třeba, aby dodavatel vždy s odstupem
dvou let prokázal nepřítomnost chloridů.
Dlouhodobé zpožďovače začátku tuhnutí zastavují hydratační reakci cementu po předem určenou dobu,
zpravidla o několik hodin až maximálně do 3 dnů. Umožňují uložit v meziskladu jak suchou, tak i mokrou směs.
V případě uložení mokré směsi nedochází ke snížení kvality nebo změně konzistence. Působení stanoveného
dlouhodobého zpožďovače musí být zrušeno přidáním odpovídajícího urychlovače tuhnutí. Další průběh
14
tvrdnutí a vlastnosti zatvrdlého betonu nesmí být dlouhodobým zpožďovačem negativně ovlivněny (např.
poklesem pevnosti).
Přísady pro snížení vývinu prachu a spadu zlepšují pracovní podmínky, zejména při nasazení vysušeného
kameniva. Přidávané množství je třeba stanovit ověřovacími zkouškami. Ostatní vlastnosti stříkaného betonu
nesmí tím být negativně ovlivněny. Přidávání je třeba přizpůsobit používanému způsobu stříkání.
20.2.3.9 Složky betonové směsi - urychlovače
Urychlovače tuhnutí se používá v kombinaci s vhodným druhem cementu a případnými dalšími přísadami.
V současnosti se používají bezalkalické (preferované) nebo alkalické urychlovače tuhnutí. Ve zvláštních
případech (např. při silném výronu vody na ploše nástřiku) může být použito nealkalického urychlovače tuhnutí
v kombinaci se speciálním pojivem k nástřiku.
Pro urychlovač tuhnutí musí být k dispozici výsledky průkazní zkoušky, provedené akreditovanou zkušebnou,
které nejsou starší tří roků.
Používané přísady musí být s používaným cementem odzkoušeny včas před zahájením prací z hlediska účinků
urychlování tuhnutí, počátku tvrdnutí a nárůstu pevnosti v čase, vlivu na konečnou pevnost a z hlediska
síranovzdornosti (pokud je požadována). K tomu se použijí laboratorní zkušební metody. Laboratorní zkoušky
poskytují dobré směrné hodnoty o chování navržené směsi v podmínkách výstavby, ale nemohou zohlednit
veškeré vlivy působící během realizace. Proto nemohou nahrazovat kontrolní zkoušky na vzorcích prováděné na
vzorcích odebraných na stavbě přímo z ostění.
Průkazní zkoušky musí stanovit pro danou recepturu maximální přípustné dávkování urychlovače.
20.2.3.10 Nealkalické urychlovače tuhnutí
Z hlediska dodržení požadovaných hygienických podmínek na pracovišti je třeba omezit hodnotu pH roztoku
nebo suspenze urychlovače v rozmezí od 3,0 do 8,0 pH. Požadavky viz tabulka 6.
TABULKA 6
POŽADAVKY NA NEALKALICKÉ URYCHLOVAČE
dávkování (práškové, tekuté) Zpravidla 4 až 8 %
(u tekutých urychlovačů obsah pevných látek < 5 %) z pojiva
ekvivalent Na O < 1,0 %
2
obsah sulfátů (síranů) jako S0 ≤ 4,5 % v součtu s použitým cementem
3
obsah sulfátů jako S0 pro síranovzdorný ≤ 3,5 % v součtu s použitým cementem nebo pojivem k nástřiku
3
stříkaný beton (voda s obsahem síranů SO -2
4
nad 600 mg/l)
AL O pro síranovzdorný stříkaný beton (voda ≤ 2,0 % nebo průkaz síranovzdornosti na ověřovacím stříkaném
2 3
s obsahem síranů SO -2 nad betonu a stříkaném betonu stavebního díla
4
600 mg/l)
snížení (pokles) pevnosti ≤ 10 %
20.2.3.11 Alkalické urychlovače tuhnutí
Urychlovače na bázi alkalického hlinitanu se mohou přidávat v práškové nebo tekuté formě vhodným
dávkovacím zařízením.
Dávkování urychlovačů má být nízké. Jako směrné hodnoty pro stříkaný beton J , J platí hodnoty uvedené
1 2
v tabulce č. 7.
15
TABULKA 7
Typ urychlovače doporučené dávkování maximální hodnota
práškový urychlovač tuhnutí 6 - 8 % hmotnosti 10 %
pojiva
tekutý urychlovač tuhnutí 5 - 7 % hmotnosti 8 %
pojiva
Pokles pevnosti stříkaného betonu s potřebným dávkováním urychlovače oproti porovnávacímu (nulovému)
betonu bez přísady nesmí přestoupit ve stáří 7 nebo 28 dnů, (nezávisle na dosažené konečné pevnosti) hodnoty
uvedené v tabulce 8
TABULKA 8
typ urychlovače přípustné hodnoty maximální hodnota
práškový urychlovač tuhnutí 30 - 40 % 45 %
tekutý urychlovač tuhnutí 20 - 25 % 30 %.
Při výskytu vody s obsahem SO vyšším než 600 mg/l nesmí obsah ve vodě rozpustných Al O při potřebném
4 2 3
dávkování cementu nebo pojiva přestoupit hodnotu 0,6 % (vztaženo na pojivo), případně při překročení této
mezní hodnoty je třeba provést přezkoušení na porovnávacím stříkaném betonu nebo stříkaném betonu
konstrukce. Při průkazních zkouškách je třeba provádět ověření s maximálním na stavbě přípustným
dávkováním.
20.2.3.12 Stříkaný beton s rozptýlenou výztuží
Stříkaný beton s rozptýlenou ocelovou výztuží je stříkaný beton, do kterého se přidávají vhodná ocelová vlákna
v min. množství 30kg /m3 nastříkaného betonu, aby se dosáhlo zvláštní vlastnosti mladého i vyzrálého betonu.
Velikost kameniva nemá přestoupit 8 mm. Kromě ocelových vláken je možno použít vlákna skleněná,
polymerová a karbonová. Přitom je třeba dbát na to, že zpracování a technologický postup je specifický pro
každý materiál použitých vláken.
Přidáním ocelových vláken lze ovlivnit tyto vlastnosti stříkaného betonu:
– zvýšit únosnost konstrukce zejména při namáhání na ohyb,
– omezit velikost rozevření trhlin,
– nahradit běžně používanou výztuž (sítě, pruty) v tenkých nebo nepravidelných vrstvách stříkaného betonu,
– zlepšit homogenitu vyloučením stínů v nástřiku, následkem vynechání výztuže apod.
Tvar a délka vláken se řídí podle oblasti použití (tloušťka stříkaného betonu, žádaná úprava líce, technologie
nástřiku betonu, průměr dopravních přívodů apod.).
Obvyklá délka vláken je 30 mm. V nastříkaném betonu je poněkud menší podíl vláken než ve výchozí směsi.
Proto je třeba obsah vláken nastříkaného betonu v pravidelných intervalech přezkoušet.
Ocelová vlákna se přidávají do suché nebo mokré směsi v rozptýleném stavu. Přidávání do suché směsi lze
provádět v míchárně, v pojízdné míchačce nebo ve stříkacím stroji. Cílené a řiditelné přidávání do stříkacího
stroje nebo přímo do přiváděného proudu směsi lze zajistit vhodným dávkovacím zařízením. Při stanovení doby
míchání a zpracování je třeba dbát údajů výrobce.
Pro stříkaný drátkobeton je nutno použít minimálně beton třídy C20/25 s vodním součinitelem w/c < 0,5.
Při vzniku pracovních spár nelze docílit „přesahovou délku“ vláken. Proto musí být již v projektu stanovena
poloha pracovních spár, nebo se musí navrhnout doplňující opatření pro napojení výztuže, resp. vytvoření
dostatečně únosného spoje v místě spáry.
Konkrétní podmínky použití a požadované vlastnosti stříkaného drátkobetonu pro tunelové stavby, rekonstrukce
nebo opravy určuje dokumentace, resp. ZTKP.
16
20.2.4 Ocel
Ramenáty z válcovaných profilů a typová korýtková výztuž se používá pouze s prohlášením o shodě.
Pro betonářskou výztuž a příhradové ramenáty z betonářské oceli platí kapitola 17 TKP.
20.2.5 Injektážní směsi
Pro kvalitu injektážních směsí platí ustanovení uvedená v kapitole 24 TKP.
20.2.6 Materiál pro zděné konstrukce
Stavební kámen pro zděné konstrukce se používá pevnostní třídy nejméně 40 podle ČSN 72 1860, který vyhoví
25 zmrazovacím cyklům podle ČSN 72 1156.
Kámen vhodný pro opravy a rekonstrukční práce se použije s vyšší objemovou hmotností, nízkou pórovitostí, tj.
kámen hutný, pevný a málo nasákavý.
Pevnost kamene v tlaku musí být nejméně desetinásobkem namáhání, s nímž se počítá ve statickém výpočtu.
Jednotnost zbarvení kamene nemusí být pro zdivo podzemních staveb dodržena, vyjma zdiva portálů.
Malty pro zdění a spárování kamenného zdiva musí mít pevnost v tlaku nejméně 10 MPa (ČSN 74 2430).
20.2.7 Dílce
Pro kvalitu prefabrikovaných dílců platí kapitola 17 TKP.
20.2.8 Izolace
Pro izolaci tunelů a jiných podzemních staveb mohou být použity pouze výrobky k tomuto účelu určené.
Požadavky na materiál izolace určuje projekt, výběr izolačního materiálu schvaluje odbor stavební ředitelství
divize dopravní cesty. Projektem navržená izolace musí splňovat požadavky uvedené v tabulce 9.
Izolační fólie musí mít signální vrstvu, která umožňuje vizuální kontrolu případného mechanického poškození
izolace při následně prováděných pracích v tunelu (osazování výztuže, montáž bednicího vozu apod.)
Barva signální vrstvy bývá zpravidla světlá a v každém případě musí zřetelně kontrastovat s barvou materiálu
izolační fólie. Signální vrstva je nanesena v malé tloušťce na materiál vlastní izolace a nesmí být započítána do
minimální požadované tloušťky izolace. Materiál signální vrstvy nesmí negativně ovlivňovat svařitelnost
a snižovat pevnost svaru izolační fólie.
Materiál izolační fólie musí dlouhodobě odolávat působení podzemní vody a ostatním vnějším činitelům
(agresivita prostředí, prorůstání kořenů apod). Při deformačním namáhání vlivem smrštování, teplotních změn
a nerovnoměrného sedání jednotlivých částí konstrukce nesmí fólie ztratit požadované ochranné parametry.
17
TABULKA 9
POŽADOVANÉ PARAMETRY MATERIÁLU IZOLAČNÍ FOLIE
Všeobecné vlastnosti materiál bez bublin, trhlin a sraženin
Celková tlouštka 2,0; 2,5 a 3,0 mm
Pevnost na mezi trhlin v podélném a příčném směru ≥ 10 MPa
Protažení na mezi trhlin v podélném a příčném směru ≥ 200 %
Chování svarového spoje při trhací zkoušce přetržení materiálu mimo oblast svaru
Chování při namáhání vodním tlakem těsný při zkušebním tlaku 0,5 MPa působícím po dobu
72 hodin
Chování při zkoušce na proražení těsný při výšce pádu zkušebního tělesa 750 mm
Chování při ohýbání za studena bez trhlin
stav bez puchýřků a bublin
změna rozměrů ≤ 3 %
v podélném a příčném
směru
Chování po uskladnění za změna pevnosti na mezi ± 20 %
teploty 800 C trhlin v podélném a
příčném směru
změna protažení na mezi ± 20 %
trhlin v podélném a
příčném směru
ohýbání za studena bez trhlin
změna pevnosti na mezi ± 20 %
trhlin v podélném a
příčném směru
Chování po uskladnění ve změna protažení na mezi ± 20 %
vodě trhlin v podélném a
příčném směru
ohýbání za studena bez trhlin
Změkčovadla nebo jiné přísady použité pro modifikaci fólií z plastů musí působit trvale s ohledem na specifické
předpoklady daného objektu a nesmí negativně ovlivňovat požadované vlastnosti materiálu.
Požadavky na požární odolnost:
– teplota kouře < 200 0C,
– vývin kouře po dobu 10 min < 400 %,
– požární odolnost B2 dle DIN 4102.
Pro izolační pásy musí být zvolen takový materiál, při jehož tepelném namáhání (hoření) nedochází
k uvolňování toxických látek.
Upevňovací prvky (např. nastřelovací terče) musí být s materiálem použité izolační fólie dobře svařitelné
a vzájemně se musí dlouhodobě snášet. Je vhodné používat izolační pásy a upevňovací prvky od jednoho
výrobce. Pokud jsou použity upevňovací prvky a izolační pásy různých výrobců, musí výrobce izolačního pásu
odsouhlasit vhodnost použití upevňovacích prvků.
20.2.9 Odvodnění
Pro odvodnění tunelů smí být používány pouze výrobky k tomuto účelu určené, které odpovídají příslušným
normám, předpisům i konkrétním podmínkám stavby.
18
Odvodňovací potrubí musí bez poškození snášet vnitřní přetlak 12 MPa (čištění tlakovou vodou).
Částečně děrované drenážní trubky musí mít pro zajištění správné polohy při ukládání buď patu (v případě
klenbového tvaru s rovným dnem) nebo odpovídající označení vrcholu (u kruhových profilů).
Odvodňovací plastové potrubí musí být uvnitř, v místech mimo spoj, zcela hladké.
20.3 TECHNOLOGICKÉ POSTUPY PRACÍ
20.3.1 Všeobecně
Pro veškeré činnosti spojené s výstavbou tunelu je nutno vypracovat technologický postup. Práce mohou být
zahájeny až po projednání a odsouhlasení technologického postupu kompetentním zástupcem zadavatele (např.
stavební dozor). Schválení si může vyhradit odbor stavební ředitelství divize dopravní cesty.
20.3.2 Ražení tunelů
20.3.2.1 Ražba pomocí NRTM - technologická třída výrubu
Pojem „technologická třída výrubu“ rozšiřuje pojem „třída výrubu“ uvedený v ČSN 73 7508. Při ražbě tunelu
pomocí NRTM je ražený úsek v celé délce posouzen z geotechnického hlediska a je provedeno rozdělení do
kvazihomogenních celků. Ražba a způsob zajištění výrubu je v každém z celků jednoznačně popsána
technologickou třídou výrubu. Definice technologických tříd výrubu musí být součástí projektu stavby
a technologického postupu prací zhotovitele (viz např. §23 vyhlášky ČBÚ č. 55/1996 Sb. ve znění pozdějších
předpisů).
Technologická třída výrubu musí jednoznačně určit:
– způsob členění výrubu (vertikální, horizontální, počet dílčích výrubů apod.),
– maximální délku záběru v každém z dílčích výrubů,
– tloušťku primárního ostění, parametry betonu a výztuže (nárůst pevnosti betonu v čase, konečná pevnost
betonu, velikost ok sítí, počet vrstev sítí, způsob osazování apod.),
– geometrické schéma systémového kotvení, typ, délku a požadovanou únosnost kotev, požadavky na
předpínání kotev apod.,
– maximální přípustnou vzdálenost provádění systémového kotvení od čelby. Vzdálenost se udává se
zpravidla počtem záběrů od čelby (příklad: Kotvení musí být provedeno nejpozději v druhém záběru od
čelby). Pro případ přerušení ražby je nutno kromě vzdálenosti kotvení od čelby uvést i čas, kdy musí
nejpozději dojít k provedení kotvení, aby nedošlo k dlouhodobému stavu bez dostatečného zajištění stability
výrubu,
– způsob zajištění stability čelby (stříkaný beton, kotvení, čelbový klín apod.) včetně požadovaných
parametrů prvků zajištění,
– maximální přípustnou vzdálenost čeleb dílčích výrubů, resp. požadavek na uzavření profilu primárního
ostění,
– opatření prováděná v předstihu pro zvýšení stability výrubu (jehlování, předhánění pažin, mikropilotový
deštník, trysková injektáž, zmrazování, vakuovaní apod.),
– maximální a minimální rychlost ražby (s ohledem na předepsaný nárůst pevnosti v čase primárního ostění),
– předpokládanou velikost deformace výrubu, resp. primárního ostění,
– případná další opatření či omezení bezprostředně související s ražbou a zajištěním výrubu.
Technologická třída výrubu hraje významnou roli nejen pro vlastní provádění tunelu, ale má zásadní význam
pro stanovení jeho ceny. Proto je třeba návrhu technologických tříd výrubu věnovat maximální pozornost a při
návrhu zajištění výrubu využít všech dostupných podkladů a zkušeností. Na základě výsledků
inženýrskogeologického (dále IG) průzkumu je provedena prognóza zastoupení technologických tříd výrubu
19
v rámci raženého úseku tunelu. Na základě prognózy technologických tříd výrubu je možno sestavit časový
harmonogram prací, projekt geotechnických měření a stanovit objem prací a materiálu jako podklad pro
stanovení ceny běžného metru tunelu zajištěného podle technologické třídy výrubu.
Skutečná cena tunelu je pak závislá na přesnosti prognózy procentuelního zastoupení technologických tříd
výrubu (porovnání předpokládaných a skutečně zastižených IG podmínek).
Při vlastní ražbě je možno na základě skutečně zastižených IG poměrů provádět změny nejen v procentuelním
zastoupení tříd výrubu, ale i ve způsobu zajištění výrubu v rámci technologické třídy výrubu (úprava systému
kotvení, jehlování apod). Každá taková změna má dopad (pozitivní nebo negativní) do času výstavby a ceny
tunelu. Proto musí být veškeré úpravy protokolárně zaznamenány do záběrových listů (viz příloha 1)
a odsouhlaseny kompetentním zástupcem zadavatele (stavební dozor).
Zásady uvedené v tomto odstavci platí v přiměřeném rozsahu i pro ostatní tunely ražené cyklickou ražbou (např.
metoda obvodového vrubu apod.)
20.3.2.2 Ostatní tunelovací metody
V případě tunelů ražených kontinuální ražbou (TBM) nebo štítováním (viz kapitola 20.1.3 Rozdělení tunelů) je
technologický postup závislý na volbě konstrukce štítu, způsobu pažení čelby (bentonitové, zeminové štíty
apod.) a mnoha dalších faktorech. Požadavky na technologický postup určuje dokumentace, resp. ZTKP.
20.3.3 Primární ostění tunelu
20.3.3.1 Všeobecně
Pod pojmem "primární ostění tunelu" je pro potřeby těchto TKP uvažován takový komplex opatření, která vedou
k dočasnému zajištění stability výrubu při současném dodržení průběhu deformací výrubu pod předpokládanými
mezními hodnotami. Mezi prvky primárního ostění patří:
– stříkaný beton,
– výztužné sítě,
– ocelové ramenáty ,
– kotvy (svorníky),
– předháněné jehly, pažiny nebo mikropiloty,
– v předstihu prováděné zlepšování masivu (injektáž, trysková injektáž, vakuování, zmrazování apod.).
V rámci primárního ostění musí být jednotlivé prvky navrženy tak, aby způsob zajištění výrubu odpovídal
předpokládaným (resp. skutečně zastiženým) inženýrskogeologickým poměrům, požadavkům na konstrukci
primárního ostění jako celku a umožňoval ekonomické provádění podzemního díla za dodržení všech
bezpečnostních opatření.
Plochy se silným přítokem vody určené pro nástřik nosné konstrukce primárního ostění musí být předem vhodně
upraveny (např. předběžným těsnicím nástřikem, vybudováním organizovaného svodu apod.). Bez těchto
opatření nesmí být nástřik ostění proveden.
Při statickém návrhu ostění je vhodné preferovat zvýšení tloušťky stříkaného betonu před zvyšováním množství
výztuže. Případy navrhování ostění ze stříkaného betonu s tloušťkou nad 40 cm je třeba minimalizovat.
Napojování ostění ze stříkaného betonu je třeba omezit na místa nezbytně nutná a styky umístit pokud možno
mimo oblasti namáhané ohybovým momentem.
Minimální tloušťka stříkaného betonu primárního ostění plnícího nosnou funkci je 10 cm.
Při vyztužení ostění dvěmi vrstvami výztuže smí být druhá vrstva výztuže osazena až po zastříkání prvé vrstvy
výztuže.
20
20.3.3.2 Nanášení stříkaného betonu suchým způsobem
Nanášení se má provádět po vrstvách rovnoměrnými pohyby, aniž by se přerušovala spojitost nanášení
stříkaného betonu. Struktura betonu má být hutná, povrch uzavřený a má vykazovat pokud možno rovnoměrnou
a plošně rovinnou skladbu.
Při velkých tloušťkách stříkaného betonu je nutno tyto nanášet ve dvou nebo více vrstvách, aby se zabránilo
odpadávání čerstvého betonu. To platí zejména při nástřiku nad hlavou. Při větších časových přerušeních
nástřiku jednotlivých vrstev a dílčích ploch pro dosažení požadované celkové tloušťky se musí stará vrstva
stříkaného betonu očistit směsí stlačeného vzduchu a vody a případně navlhčit. Nástřik se provádí od spodu
nahoru, aby se vyloučilo zastříkávání napadaného spadu u paty ostění.
S ohledem k přepravnímu výkonu a přepravní rychlosti je třeba udržovat odstup stříkací trysky od podkladu
v závislosti na množství vzduchu ve vzdálenosti mezi 1 až max. 2 m. Úhel nástřiku, tj. úhel směru trysky k ploše
nástřiku, má být pokud možno kolmý. Zmenšení nebo překročení doporučeného odstupu trysky, případně šikmé
odklonění trysky od podkladu nástřiku snižuje kvalitu stříkaného betonu a zvyšuje spad.
Správné dávkování pojiva nebo urychlovače, které je stanoveno průkazními zkouškami, může být mírně
přizpůsobeno místním poměrům (stav podkladu nástřiku, vliv meziročního kolísání teploty, vlhkosti podkladu,
četnosti a vydatnosti výronů vody apod.)
Při obzvlášť nepříznivých podmínkách a za předpokladu časově omezeného nasazení (např. při silném výronu
vody) může být nutné dodatečné přimíchání práškového urychlovače tuhnutí, které však musí být v souladu
s ostatními použitými složkami receptury betonové směsi.
Vliv na množství vznikajícího spadu má:
– skladba směsi (velikost zrna, stavba zrn, dávkování pojiva a přísad),
– výstupní rychlost na trysce (množství dopravního vzduchu),
– tloušťka vrstvy stříkaného betonu,
– upevnění výztužných sítí k ramenátům či líci výrubu (rozkmitání sítě zvyšuje spad),
– vlastnosti podkladu,
– vedení stříkací trysky (vzdálenost a úhel vzhledem k podkladu),
– technologická kázeň při provádění nástřiku.
Neupravený spad a zbytky směsi při přerušení prací se nesmí pro stříkaný beton znovu použít.
Výztuž a zabudovávané ocelové prvky musí být dostatečně upevněny, aby pří zástřiku nedocházelo k jejich
rozvibrování. Při zastříkávání výztuže i systémových ocelových prvků jako např. ocelových oblouků, ocelových
nosníků, pažicích plechů, trubek apod., nelze zcela vyloučit vznik stínů ve stříkaném betonu. Odborným
vedením trysky lze však tyto stíny podstatně omezit.
Pokud se má provést výztuž ve dvou vrstvách, smí se druhá vrstva výztuže osadit teprve tehdy, když je první
vrstva výztuže zastříkána.
Při provádění stříkaného betonu po dílčích plochách, resp. při napojování na stávající konstrukce ze stříkaného
betonu nebo na stávající ocelové prvky, je třeba dbát na odborné navázání na stávající plochy stříkaného betonu.
Je třeba vyloučit plošné změny tloušťky u prováděného stříkaného betonu. Výztuž (sítě) musí být před
stykováním přesahem očištěna od zbytků stříkaného betonu prováděného v předchozím kroku (záběru). Sítě
mají být stykovány tak, aby se v místě styku jednotlivé pruty sítě překrývaly a nedocházelo ke zmenšení
velikosti oka.
Nízké teploty podkladních ploch nástřiku, především při zmrzlé hornině, zemině nebo ledu, vyžadují zvětšení
tloušťky stříkaného betonu o 2 až 3 cm (nutno posoudit pro konkrétní způsob použití).
Zpracování stříkaného betonu při teplotě vzduchu a podkladu nižší než +5 °C vyžaduje doplňující opatření.
Minimální teplota směsi se doporučuje +15 °C. Jako účinná opatření pro zajištění optimální teploty směsi se
hodí ohřívání přídavné vody až do maxima 50 °C nebo zahřívání kameniva, resp. směsi.
21
Při zvýšené teplotě stříkaného betonu jsou potřebná zvláštní opatření při ošetřování.
Následné ošetření stříkaného betonu je potřebné jen tehdy, pokud jsou požadovány zvláštní vlastnosti (např.
stříkaný beton pro trvalé konstrukční účely, pro opravy a zesilování konstrukcí, stříkaný beton v tenkých
vrstvách) nebo se vyskytují zvláštní okolnosti (silné vysušování). V takových případech se povrchy stříkaného
betonu udržují vlhké přednostně nepřímo pomocí zavěšeného dostatečně máčeného krytu (např. tkaninou) nebo
se dostatečně postřikují ošetřovacím prostředkem.
20.3.3.3 Nanášení stříkaného betonu mokrým způsobem
Nanášení betonu mokrým způsobem se provádí zpravidla pomocí dálkově řízeného stříkacího ramene
(manipulátoru), protože v důsledku velké váhy hutného proudu dopravovaného čerstvého betonu a těžkého
stříkacího vybavení (pistole) není ruční obsluha řízení trysky možná. Mechanická stříkací ramena umožňují při
použití větších průměrů přívodů a strojů s vyšším výkonem případné vyšší výkony nanášení. Podmínkou je
příprava dostatečně veliké souvislé plochy pro nástřik.
Odstup a směr trysky, jakož i rychlost přísunu směsi, mohou být optimalizovány operátorem pro jakýkoliv
případ použití. Operátor trysky se pohybuje stranou od nastříkávané plochy a tím mimo přímý prostor
odráženého spadu a prachu. Zaujímá místo podle typu stroje v řídícím stanovišti na nosiči ramene nebo se volně
pohybuje po dně výrubu s řídícím modulem. Tím je pro operátora zaručena vyšší pracovní hygiena
a bezpečnost. Velký odstup s horším dohledem operátora na plochu nástřiku a vysoký výkon při nástřiku ztěžují
provádění rovnoměrného povrchu a tloušťky stříkaného betonu. V nebezpečných podmínkách se tak ulehčuje
provádění nástřiku pomocí málo rizikového vedení trysky v místě nástřiku.
20.3.3.4 Vyztuž primárního ostění
Jako výztuž primárního ostění se používají sítě s minimální velikostí oka ≥ 100x100 mm (doporučeno 150 x 150
mm) o průměru prutů do 10 mm.
Sítě v místech přesahu musí být na sebe položeny tak, aby se jednotlivé pruty pokud možno kryly. Zamezí se tak
vytváření stínů zmenšením ok překrytím (v krajním případě až na polovinu jejich původních rozměrů).
Staticky nutné příložky z prutové výztuže se ukládají pokud možno jen ke každému druhému podélnému nebo
příčnému prutu sítě. Průměr prutů příložek se zpravidla omezuje na max. 14 mm.
Pokud není stanoveno jinak, je minimální krytí výztuže 20 mm. V případě výskytu agresivních vod se minimální
krytí zvyšuje na 35 mm.
20.3.3.5 Kotvy a kotvení
Pod pojmem "kotva" se pro účely této kapitoly TKP rozumí i svorník.
Hlavní funkcí kotev v primárním ostění je přechodné nebo trvalé zvýšení stability výrubu. Kotvy mohou být
prováděny jako předem předpínané nebo bez předpětí.
Podle způsobu provádění a upevnění kotvy v horninovém masivu rozeznáváme:
– Kotvy prováděné do zálivky (např. cementová zálivka, speciální druhy malt apod.). Jedná se o kotvy
osazované do předem odvrtaných a vodou nebo stlačeným vzduchem vyčištěných vrtů. Do vrtu je následně
od jeho konce začerpána injektážní směs a do ní zatlačena kotva. Přenos sil mezi kotvou a horninou
probíhá po celé délce zabudované části kotvy. Pro materiál kotev je zpravidla používána betonářská
žebírková ocel příslušného průměru. Kotvy jsou na konci opatřeny závitem, kotevní deskou a matkou. Po
zatvrdnutí zálivky je nutno dotáhnout matky tak, aby kotevní deska dosedala na líc primárního ostění (např.
kontrola poklepem). Kotva je plně funkční po dosažení požadovaných parametrů zálivky.
– Obdobou kotev prováděných do zálivky jsou kotvy injektované od ústí vrtu. K tyči kotvy je po celé délce
upevněna hadička, která při injektování odvádí vzduch z vrtu a signalizuje zaplnění vrtu injektážní směsí
(směs vytéká z hadičky).
– Kotvy lepené. Používá se zpravidla dvousložkových lepidel aktivovaných vsazením kotvy do vrtu.
Používají se zejména tam, kde např. přítoky vody nedovolují použití zálivky a je nutno kotvu co nejrychleji
aktivovat. Kotva je plně funkční po dosažení požadovaných parametrů lepidla.
22
– Kotvy hydraulicky upínatelné. Principem je aktivace kotvy třením na plášti po hydraulickém rozepnutí
profilu kotvy. Kotvy jsou vzhledem ke způsobu aktivace vhodné do pevnějších hornin. Kotva je plně
funkční ihned po aktivaci ve vrtu. S časem může její únosnost klesat. V případě použití tohoto druhu kotev
je zvláště nutné prokázat požadovanou únosnost kotvy po dobu předpokládaného využití v ostění. Vlivem
dotvarování líce vrtu může dojít ke snížení plášťového tření a tím i únosnosti kotvy. Průkazní zkoušky je
nutno provádět s časovým odstupem od osazení kotvy, který je závislý na geologických vlastnostech
horninového masivu a který musí být určen v projektové dokumentaci, resp. v technologickém postupu
prací.
– Kotvy samozavrtávací. Osazování kotev je prováděno se "ztracenou korunkou" a kotvy jsou používány
zpravidla tam, kde je problematické udržet stabilitu líce vrtu. Injektáž je prováděna od vrtné korunky
otvorem v tyči kotvy. Přenos sil je po celé délce zabudované části kotvy. Kotva je plně funkční po dosažení
požadovaných parametrů injektážní směsi.
– Kotvy na principu mechanicky upínatelných svorníků. Zpravidla se jedná o kotevní tyč upevněnou
v hornině v místě kořene a hlavy kotvy.
Použití jiných typů kotev je nutno projednat s kompetentním zástupcem zadavatele.
Kotvení se provádí buď jako systémové (plošné) kotvení ke zpevnění horniny a zlepšení jeho samonosnosti,
nebo jako jednotlivé kotvení k bodovému (lokálnímu) zajištění částí horniny v místech s nebezpečím ztráty
stability (např. v místech s nepříznivým sklonem vrstev, bloků apod).
Druh, délka, profil, počet a rozmístění kotev po obvodu ostění (případně velikost předpětí) je v projektové
dokumentaci dáno pro příslušnou technologickou třídu výrubu. Na základě skutečně zastižených
inženýrskogeologických poměrů a výsledků geotechnických měření mohou být tyto parametry dále upraveny
tak, aby navržený sytém zajištění výrubu splňoval požadavky na ekonomické a bezpečné provádění ražby.
Odsouhlasení odchylek od projektem předepsaného systému kotvení (počet, délka, typ, rozmístění kotev a pod.)
je provedeno za účasti odpovědných zástupců zúčastněných stran a protokolárně zaznamenáno v záběrovém
listu (viz příloha 1).
Vrty pro kotvy se uspořádají a provedou tak, aby okolní hornina byla co nejméně narušena a aby nebyla
nepříznivě ovlivněna soudržnost mezi kotvou a stěnou vrtu. V horninovém prostředí citlivém na obsah vody
(bobtnání a degradace horniny, snižování smykových parametrů v pulinách apod.) může být např. nevýhodné
proplachování vrtu vodou.
Před osazením kotvy musí být vrt vyčištěn (stlačeným vzduchem, vodou apod.).
Hlavy kotev mohou být zastříkány do betonu primárního ostění nebo mohou být umístěny na jeho líci. Umístění
kotev v primárním ostění určuje projekt a je součástí technologické třídy výrubu. Hlavy kotev nesmí být
přestříkány dříve, než je provedeno přebrání kotev ze strany zadavatele, resp. než jsou provedeny případné
zkoušky kotev.
Předpjaté kotvy se při stavbě tunelů používají jen ve zvláštních případech při velkém rozpětí výrubu (např.
u tunelových rozpletů v místě odbočení). Před betonáží definitivního ostění se má předpětí předpjatých kotev,
které jsou svou konstrukcí určeny jen k přechodnému použití, uvolnit, pokud tím nebude narušena stabilita díla.
Největší směrová odchylka v nejhlubším místě vrtu oproti žádané poloze nesmí být větší než 3 % délky vrtu.
20.3.3.6 Ramenáty
Jako součást zajištění výrubu se používají příhradové nebo plnostěnné ramenáty. Volba typu ramenátu závisí na
individuálních podmínkách konkrétní stavby, přičemž je při výběru typu nutno zohlednit následující kritéria:
– Zajištění výrubu je provedeno za použití stříkaného betonu nebo bez něho (pro technologii stříkaného
betonu se lépe hodí ramenáty z příhradových nosníků, plnostěnné nosníky jsou zase vhodnější pro hnané
pažení nebo jako ocelová výstroj bez nástřiku).
– Ražba v nestabilních materiálech s nutností okamžitého podepření líce výrubu (plnostěnné nosníky
představují stabilnější zajištění než nosníky příhradové, které jsou plně využitelné až po zastříkání
betonem).
– Konstrukční výška nosníků z hlediska teoretické nebo skutečné tlouštky stříkaného betonu (staticky
srovnatelné plnostěnné nosníky mají obvykle nižší konstrukční výšku než nosníky příhradové).
23
– Těsnost z hlediska pronikání podzemní vody nebo ztráty vzduchu při ražení pod ochranou stlačeného
vzduchu (příhradové nosníky dosahují lepší soudržnosti se stříkaným betonem a primární ostění má
obvykle menší propustnost než při použití plnostěnných nosníků).
– Vytváření dutin (stínů) při nástřiku (v případě použití plnostěnných profilů je pravděpodobnost vzniku
dutin a stínů větší, než při použití příhradových ramenátů.).
– Poddajnost v lokálně omezeném rozsahu s ohledem na přetvárnost primárního ostění (při osazování
ramenátů vykazují příhradové nosníky větší schopnost přizpůsobit se případným nepřesnostem než nosníky
plnostěnné).
– Hmotnost ramenátů z hlediska velikosti průřezu výrubu a možnosti jejich osazování během ražby
(plnostěnné nosníky jsou těžší, než příhradové).
– Citlivost ramenátů na poškození (příhradové nosníky v nezastříkaném stavu se mohou snáze poškodit než
nosníky plnostěnné).
Pro usnadnění montáže jsou ramenáty rozděleny na jednotlivé díly spojené ve styčnících zpravidla šroubovými
spoji. Spoje musí být dimenzovány tak, aby jejich únosnost nesnižovala celkovou únosnost rámu.
Při použití korýtkové výztuže musí být ramenát osazen tak, aby bylo umožněno jeho dokonalé vyplnění
stříkaným betonem (uzavřenou stranou směrem do hory).
Pokud je ramenát součástí primárního ostění ze stříkaného betonu, musí být při osazování dbáno na to, aby byl
mezi ramenátem a lícem výrubu dostatečný prostor (doporučeno min. 50 mm) pro vyplnění betonem. Tak je
dosaženo lepšího roznášení zatížení v ostění. Přímý kontakt ramenátu s obnaženým lícem výrubu je nežádoucí.
V konečném provedení musí být ramenáty plně zastříkány betonem. Tím je docíleno pevného kontaktu
s horninovým masivem a je zamezeno jejich vybočení. Pokud je nutné minimalizovat sedání, je možno ramenáty
"předepnout" proti líci výrubu pomocí lisů.
Při členění výrubu na jednotlivé dílčí výruby jsou paty ramenátů osazovány pokud možno na rostlou horninu.
Pokud není možné tento požadavek dodržet, je nutné paty osadit na pevný podklad a zamezit posunu paty, který
by vedl k nežádoucímu nárůstu deformací. Je zakázáno pro podložení pat ramenátů používat volně sypanou
rubaninu nebo jiný způsob nestabilního podepření.
Při ražbě dílčích profilů ve vyšších technologických třídách výrubu mají být v patě kaloty pod ramenáty osazeny
podélné roznášecí prahy ze čtyřprutových příhradových nosníků nebo válcovaných profilů. U podélných
roznášecích prahů se musí provést tytéž zkoušky materiálových vlastností jako u ramenátů.
20.3.4 Sekundární (definitivní) ostění tunelu
20.3.4.1 Všeobecně
Definitivní ostění se provádí:
– bez výztuže,
– s výztuží.
V obou případech může být provedena izolace.
Z hlediska zatížení ostění hydrostatickým tlakem je možné tunely rozdělit na tunely, které tvoří nepropustnou
rouru (tlakové) a tunely s drenáží (beztlakové). Rozhodnutí, která varianta bude zvolena, závisí na těchto
bodech:
– možnost volného odtoku podzemní vody, případně nutnost čerpání (náklady na stavbu a provoz čerpadla),
– předpokládaný přítok podzemní vody,
– očekávaný hydrostatický tlak,
– vliv stavby na okolí (snížení hladiny spodní vody apod.).
24
Definitivní ostění bez výztuže se zpravidla provádějí v tunelech bez možnosti zatížení hydrostatickým tlakem.
Definitivní ostění s výztuží se zpravidla provádějí v tunelech pod hladinou podzemní vody a v tunelech
v městském prostředí, přičemž u těchto tunelů (městské prostředí) se dává přednost vodotěsnému definitivnímu
ostění. V případě tunelů s ostěním bez výztuže se definitivní ostění většinou vyztužuje pouze v portálových
úsecích, resp. v hloubených úsecích tunelu se zpětným zásypem (portálové úseky budované v otevřené stavební
jámě).
20.3.4.2 Dimenzování definitivního ostění
Dimenzování definitivního ostění ražené části tunelu je prováděno na základě výsledků geotechnických měření
po stanovení skutečně působícího zatížení horninovým tlakem.
V kombinacích zatěžovacích stavů je třeba zohlednit i stav nerovnoměrného oteplení, jehož intenzita je závislá
na vzdálenosti sledovaného úseku od portálu a ročním období. Hodnoty nerovnoměrného oteplení jsou uvedeny
v tabulce 10.
TABULKA 10
ZATÍŽENÍ DEFINITIVNÍHO OSTĚNÍ
ŽELEZNIČNÍCH TUNELŮ
NEROVNOMĚRNÝM OTEPLENÍM
Poloha v tunelu Poloha Léto Zima
v ostění
[°C] [°C]
Volně osluněný vnější líc + 35 -25
tunelový portál
střednice +30 -20
vnitřní líc +25 -15
Zakrytý tunel do vnější líc +15 -5
200 m od portálu
střednice +20 -10
vnitřní líc +25 -15
Zakrytý tunel od vnější líc +10 +5
200 m do 1000 m
od portálu
střednice +15 0
vnitřní líc +20 -5
Zakrytý tunel nad vnější líc +10 +5
1000 m od portálu
střednice +12,5 +2,5
vnitřní líc +15 0
20.3.4.3 Minimální konstrukční požadavky na beton dna
Pro všechny typy dna platí, že rozmístění spár musí odpovídat rozmístění spár v betonu definitivního ostění
klenby (průběžné spáry mezi bloky betonáže v konstrukci horní i spodní klenby tunelu). V konstrukci dna je
možno provést další doplňková rozdělení.
Konstrukce spodní klenby nebo desky musí mít min. tloušťku 300 mm.
Pro min. výztuž a krytí výztuže betonem platí zásady uvedené v ČSN 73 12 01. V případě, že je ve dně tunelu
navržena fóliová izolace chráněná vrstvou geotextilie, je minimální krytí výztuže na straně do horninového
masivu 50 mm.
Pokud je požadováno vodotěsné definitivní ostění, platí pro beton dna stejné požadavky jako pro beton klenby.
25
20.3.4.4 Minimální konstrukční požadavky na beton klenby
Minimální konstrukční požadavky podle tabulky 11 platí pro klenbu výše uvedených typů definitivního ostění.
Platí pro ražené tunely s plochou výrubu 30 m2 až 120 m2.
TABULKA 11
Kritérium Klenba
bez výztuže s výztuží „vodotěsné
definitivní ostění“
Izolace bez s bez s
Min. tloušťka v mm; 200 1) 250 1) 300 1) 300 1) 300 až 400 2)
konvenční a strojní
ražba
Max. délka bloku 3) 12 4,5) 12 5) 12 5) 12 5) 10 6)
v m
Min. doba odbednění 7) 8 h 8 h 8 h 8 h 8 h 8)
Běžná doba odbednění 10 h 10 h 10 h 10 h 12 h
Omezení tvorby trhlin
prostřednictvím:
separační vrstvy
doporučeno obsaženo doporučeno obsaženo nezbytné
(viz kap. 20.3.4.12 v portálových v izolaci v izolaci
Separační vrstvy mezi úsecích
ostěním a podkladem)
úpravy výztuže min. výztuž min. výztuž 1‰
podle beton. příč. profil
příslušné v podélném a
ČSN resp. na příčném směru na
základě vnitřní a vnější straně
statického
výpočtu
důkaz omezení trhlin
pro vnitřní a vnější
- -
stranu min. v příčném
směru
Vzdálenost (šířka)
trhlin
W < 0,2 mm
k
Spáry pracovní spára pouze na rozhraní bloků betonáže nebo na u pracovních
rozhraní horní klenby a konstrukce dna tunelu (patky, deska, a dilatačních spar
klenba) mezi bloky betonáže
jsou nezbytné
spárové těsnicí pásy
Povrchová rovnost - podle (7) dostatečná podle (7) zvláštní opatření
podloží pro umístění
dělicí vrstvy
Minimální krycí vrstva 40 mm na 40 mm na 40 mm na vnitřní
betonu v mm vnitřní vnitřní straně, a vnější straně
- -
a vnější 30 mm na
straně vnější straně
26
VYSVĚTLIVKY K TABULCE 11
1) Výčnělky horniny a hlavy kotev mohou zasahovat do profilu definitivního ostění. max 5 cm.
2) V případě centricky položeného spárového těsnicího pásu
3) Omezení délky bloku především z důvodu zamezení tvorby trhlin a zlepšení kvality betonu.
4) Výjimky např. u přívodních štol.
5) V úsecích blízko portálu a na místech se silným střídáním teploty (provozně-technicky podmíněným), např.
šachty, se doporučuje přepůlení délky bloku proříznutím nepravých spár
6) Na přechodu ke stavebnímu objektu s podstatně rozdílným deformačním chováním je nutno počítat
s krátkými styčnými (připojovacími) bloky.
7) Pouze při využití příznivých předpokladů pro zamezení tvorby trhlin podle kapitoly 20.2.2.3 Zabránění
vzniku trhlin a zvláštních opatření podle kapitoly 20.2.2.8 Beton vodotěsného definitivního ostění bez
izolace.
8) Platí pouze při použití cementu bez C A (kvůli hydratačnímu teplu, ne kvůli odolnosti proti síranům).
3
Důkaz omezení trhlin není zpravidla třeba vést. U podzemních staveb určených pro účely skladování může být
vyžadován důkaz omezení tvorby trhlin na vnitřní straně (do tunelu).
20.3.4.5 Vodotěsná definitivní ostění
Vodotěsná tunelová ostění jsou ve smyslu těchto TKP taková ostění, která splňují požadavky třídy
vodotěsnosti 0 podle tabulky 11.
Pod pojmem vodotěsného definitivního ostění rozumíme vodonepropustný stavební prvek. Proto se u betonu
požaduje nejenom odolnost vůči průsakům, ale i další technická, konstrukční (Tabulka 10) a stavebně-technická
opatření (např. dělicí vrstvy) zamezující tvorbě trhlin a dutin, kterými může protékat voda. Opatření k zajištění
vodotěsnosti ostění jsou uvedena v tabulce 12 v závislosti na velikosti hydrostatického tlaku.
Definitivní ostění se označují jako vodotěsná tehdy, pokud se na vnitřní straně vyskytnou pouze ojedinělá vlhká
místa (např. vlhké skvrny, lokální zabarvení a lehké skvrny, které do 20 min. zaschnou). Intenzivnější dutiny,
kterými se může pohybovat voda a které se nezatáhnou výluhem do stanovené doby, je třeba odstranit injektáží.
Výztuž ostění je nutno v realizační dokumentaci navrhovat ze sítí umístěných při obou površích. Staticky
potřebná výztuž, přesahující rámec minimální nutné plochy výztuže pokryté výztuží ze sítí, se provádí formou
jednotlivých prutů. Průměry prutů nad 20 mm by se neměly pokud možno používat. Aby byla zaručena
bezchybná betonáž, musí mít oka výztuže velikost alespoň 100 mm (doporučeno 150 mm).
Pokud překročí skutečné krytí výztuže na vnější straně ostění 100 mm (např. z důvodu nadvýrubů nevyplněných
stříkaným betonem do projektovaného tvaru vnitřního líce primárního ostění), je třeba použít některé
z následujících opatření:
– v oblasti zvýšené tloušťky krycí vrstvy výztuže se dodatečně osadí konstrukční výztuž z betonářských sítí,
– projektovaná výztuž se lokálně přizpůsobí v poloze a v průřezu skutečnému tvaru vnějšího líce
definitivního ostění (do horniny),
– nerovnosti líce primárního ostění se vyplní stříkaným betonem.
Plášť bednění, výztuhy a ztužení podporami se musí přizpůsobit daným požadavkům z hlediska přípustných
napětí a deformací.
Prokluz v kloubech bednicích prvků, a bednicích vozů je třeba minimalizovat. V případě bednění kotevních
otvorů pro tyče procházejících ostěním (např. u tunelů budovaných v otevřené stavební jámě) a zajišťujících
stabilitu bednění musí být použity takové materiály trubek a systémy uzávěr (zátek), které vyloučí obtékání
trubek vodou a zaručí trvalou vodotěsnost ostění.
Počet pracovních spár musí být co nejmenší. U příčných profilů výrubu do cca 50 m2 se doporučuje použití
kruhového bednicího vozu. Pracovní spáry musí být konstrukčně izolovány např. pomocí těsnicího spárového
27
pásu. Mezi bloky betonáže se do dilatační spáry umístí k tomu určené těsnicí spárové pásy minimální šířky 300
mm. Spára může být provedena jako pracovní (která bude později injektována) nebo se stlačitelnou vložkou.
Na přechodu stavebních prvků s rozdílným deformačním chováním se stlačitelné spárové vložky použijí
v každém případě.
20.3.4.6 Stanovení času zahájení betonáže definitivního ostění
Definitivní ostění je možné betonovat bez doplňkových opatření až do rychlosti přetváření horninového masivu
v hodnotě max. 4 mm za měsíc (podle výsledků sedání vrcholu klenby a/nebo konvergenčních měření). Výjimku
tvoří tunely v bobtnavých horninách a tunely s velmi vysokým nadložím.
Okamžik uložení je závislý na rychlosti deformace okraje výrubu po osazení stabilizačních prostředků a na
projektem předpokládané únosnosti definitivního ostění.
Toto neplatí pro tunely ražené v nesoudržných horninách s malým nadložím pod zástavbou, kde musí být
definitivní ostění provedeno co nejdříve po ražbě z důvodu zamezení nežádoucích deformací tunelového
nadloží.
Doplňková opatření:
– zvýšení odporu výstroje,
– položení geotextilie, osazení prvků schopných deformace,
– konstrukční opatření (např. vyšší pevnost betonu).
20.3.4.7 Pevnost při odbednění
Pevnost betonu, nezbytná ze statického hlediska pro odbednění, je závislá na velikosti výrubu, geometrii
definitivního ostění a na jeho tloušťce a na zatížení působící na ostění v době odbednění.
Pro běžné tunelové profily s poloměrem v kalotě R ? 6 m je potřebná minimální výpočtová pevnost betonu
v tlaku při odbednění v hodnotě 2 MPa. Pro příčné profily s tloušťkou ostění > 0,25 m je tato pevnost dostačující
i pro nadvýlom v rozsahu projektované tloušťky ostění.
Zvláštní statické důkazy jsou nezbytné v těchto případech:
– zvláštní příčné profily (např. niky, záchranné výklenky),
– větší poloměry oblouků konstrukce ostění,
– nepravidelné tloušťky ostění, např. v důsledku nedostatečně vyplněných nadvýlomů,
– jednostranná koncentrace zatížení, resp. vykomínování horniny v oblasti stropu, nadvýlomy většího úseku.
Zjištění pevnosti betonu v tlaku se provádí např. Schmidtovým kladívkem po odbednění čela bloku na čelní
ploše, následně v místě bočních otvorů bednicího vozu (otvory pro betonáž a ponorné vibrátory) a v případě
pozitivního výsledku v místě otvorů v prostoru kaloty.
20.3.4.8 Betonáž - příprava podkladu
Opatření v případě přítoků podzemní vody
Před betonáží je třeba v každém případě odvést tekoucí nebo plošně odkapávající vodu, čímž se zamezí
vymývání jemných částí a pojiv z betonu a vytvoření tlaku vody během ukládání betonu. Podle místa jsou
prováděna tato opatření:
Dno
– osazení drenážních pásů, drenážních vrstev a vedení, např. drobný štěrk nebo mezerovitý drenážní beton
(požadavky na mezerovitý drenážní beton viz TKP-17) apod. V případě použití mezerovitého drenážního
betonu v kombinaci s drenážním potrubím je třeba učinit taková opatření, aby nedošlo k zanesení
drenážního potrubí a otvorů (např. ochrana vrstvou geotextilie),
– přitékající voda musí být odvedena podélnou drenáží, stavební drenáží nebo odčerpáním.
28
Kalota a opěří
– dostatečně nadimenzované hadice a korýtka tvořící organizovaný svod prosakující podzemní vody,
– plošné odvodnění (fólie, geotextilie apod.),
– kompletní izolace.
Provádí-li se izolace objektu, může tato být současně požadovanou ochranou mladého betonu proti přítoku
podzemní vody.
Opatření pro úpravu podkladu
Před uložením betonu je třeba odpovídajícím způsobem připravit povrch jak kaloty, tak i opěří a dna tunelu.
Kalota a opěří
Podklad (povrch stříkaného betonu nebo horniny) se musí vyčistit, je třeba z něj odstranit volné částečky.
Pomocí příslušných opatření je třeba zamezit vtékání cementových výluhů do drenáží a filtračních těles.
Dno
V případě betonáže konstrukce dna přímo na horninu musí být odstraněny volné úlomky materiálu z povrchu
horniny. K očištění spáry se použije stlačený vzduch, resp. – dovoluje-li to povrch horniny, směs voda / vzduch
(pouze pokud nehrozí rozbřídání či jiná degradace základové spáry).
U založení na nesoudržném materiálu se dno zhotoví podle projektovaného tvaru profilu. Plocha se v případě
potřeby vysuší, rozmočené oblasti se vymění a materiál v podloží se odpovídajícím způsobem zhutní.
V případě vyztužené konstrukce dna tunelu se zhotoví podkladní vrstva vyrovnávacího betonu.
20.3.4.9 Betonáž - příprava styčných ploch - pracovní spáry
Pracovní spáry jsou spáry podmíněné prováděním s nebo bez schopnosti přenášet síly. Obecně je třeba všechny
pracovní spáry před betonáží vyčistit (vzduchem, vodou, směsí vzduch / voda).
U vodotěsných ostění je nutné zajistit takový technologický postup, který zajistí plynulou betonáž bloku bez
možnosti vytvoření pracovních spár. Pracovní spáry mezi jednotlivými bloky betonáže a pracovní spáry na styku
dno/klenba je případně nutno těsnit těsnicími pásy (viz tabulka 12).
V případě komplikací při provádění pracovních spár (např. u tunelových rozpletů a křížení) a v případě
vysokých požadavků na přenášení sil je možné využít injektáže kontaktních ploch.
20.3.4.10 Betonáž - příprava styčných ploch - dilatační spáry
Dilatační spáry jsou konstrukční spáry s nebo bez měkké vložky.
Jsou-li dilatační spáry zhotoveny jako spáry nepravé, tvoří hloubka řezu min. 1/3 teoretické tloušťky stavebního
prvku. Spáry se musí vyříznout včas, aby nedošlo k předčasné tvorbě trhlin v důsledku drcení betonu. Beton
musí být dostatečně ztvrdlý, aby byly plochy řezu čisté.
Bedněné dilatační spáry se zásadně čistí jako lícní plocha. Používají-li se spárové vložky (desky z pěnové
hmoty, desky z měkkých vláken, z minerální vlny), pokládají se (případně lepí) celoplošně.
U definitivního ostění s výztuží musí profil vložené lišty zaručovat požadované krytí výztuže (např. trojhranná
lišta).
Těsnicí spárové pásy a pásy s narůstáním objemu
Pro těsnicí spárové pásy se používají materiály: PVC, PE, SBR (elastomer) a kombinace kovu a elastomeru.
Pro výběr materiálu jsou rozhodující požadavky týkající se zpracování, napojení na izolační pásy, tažnost,
chemická odolnost a chování při stárnutí.
Šířka těsnicího spárového pásu závisí na tlaku vody a očekávaném protažení. Minimální šířka pásu je 300 mm,
minimální tloušťka v oblasti dilatace je 5 mm. Poloha těsnicích spárových pásů musí být zakreslena do výkresu
tvaru příslušného bloku betonáže.
29
Za zvláštních požadavků (vysoký tlak vody) je vhodné zhotovit 2 těsnicí úrovně v jedné spáře, např. kombinace
„vnitřní těsnicí spárový pás“ a pás s nárůstem objemu.
Těsnicí pásy musí být zafixovány v jejich plánované poloze tak, aby při ukládání betonu nemohlo dojít k jejich
posunutí. Na upevnění se používají pomocné prostředky dodané výrobcem, resp. se respektují speciální předpisy
pro osazení. Těsnicí pásy je třeba před betonáží následujícího bloku vyčistit. V místech, kde není možné zaručit
dokonalé obetonování těsnicího pásu musí být použito dodatečného zainjektování pásu tak, aby nemohlo dojít
k jeho obtékání vodou.
Bednění a spoje, především v oblasti těsnicích pásů, musí být tak těsné, aby se tak zamezilo vytékání
cementových kalů a tím i vzniku trhlin.
Vnější těsnicí spárové pásy
Vnější těsnicí spárové pásy musí doléhat na bednění, podkladní vyrovnávací beton, izolaci, na plochy stříkaného
betonu a na ostatní úložné plochy celou plochou, co možná nejvíce rovně. Především v oblasti dna je třeba dbát
na čistotu kotevních prvků těsnicích pásů.
V případě nepravidelných profilů výrubu je nebezpečí, že především dutiny v oblasti stropu nebudou zcela
zaplněny, čímž ztratí vnější těsnicí pás v důsledku chybějícího zalití svoji účinnost. Za těchto podmínek je lepší
použít vnitřní těsnicí spárový pás. Je-li ovšem použití vnějšího těsnicího pásu nutné (úsekové svaření
s přepážkami z izolačních fólií), je třeba počítat s možností dodatečného zaplnění dutin (např. těsnicí pás
s injektážní hadicí).
Vnitřní spárové těsnicí pásy
V případě prostého betonu (např. dno) se těsnicí spárový pás zajistí pomocnou konstrukcí. Doporučujeme osadit
doplňkové injektážní hadice, které mají tu výhodu, že je i později možné injektáží odstranit netěsnosti.
Vzhledem k tomu, že upevnění pásu do prostého betonu vyžaduje určitá opatření navíc, je vhodné použít těsnicí
pásy s nárůstem objemu.
Těsnicí pásy s nárůstem objemu (rozpínavé)
Těsnicí pásy s nárůstem objemu působí vodotěsně díky zvětšení objemu, ke kterému dochází chemickým
vázáním vody.
Těsnicí pásy s nárůstem objemu musí sestávat z takových materiálů, které vykazují dostatečně reverzibilní
bobtnání (faktor bobtnání účinného těsnicího materiálu min. 200 %), odpovídající dobu bobtnání a dostatečnou
stabilitu při vyšším tlaku vody nebo při větších pohybech spáry.
Jako vhodná se osvědčila kombinace neoprénového tělesa (jádro) a vnějšího pláště z bobtnavého těsnicího
materiálu. Tvarem neoprénového tělesa je možné určit směr bobtnání, takže tlak působí na boky a ne směrem ze
spáry. Roztažnost celkového profilu udává výrobce v mm.
Bobtnání musí být reverzibilní a nezávislé na chemickém složení kontaktní vody. Při jiných namáháních spáry
předkládá výrobce zvláštní důkaz těsnicího účinku a chemické odolnosti. Součást, která reaguje s vodou, se
nesmí vypláchnout, ani nesmí předávat do vody škodlivé látky. Je třeba zohlednit, že proces bobtnání vyžaduje
určitou dobu a těsnicí účinek není tedy okamžitý.
Betonové úložné plochy pro těsnicí pásy s nárůstem objemu musí být rovné a bez trhlin. Těsnicí pás s nárůstem
objemu se pokládá přesně podle návodu výrobce. Výhodné je pokládání do drážky, což zaručuje lepší fixaci
polohy.
20.3.4.11 Betonáž - hutnění
Hutnění betonu musí být prováděno vysokovýkonným vnitřním nebo příložným vibrátorem. Příložné vibrátory
musí být umístěny co nejrovnoměrněji v závislosti na konstrukci bednicího vozu, přičemž se předpokládá
1 vibrátor na 3 až 4 m2 pláště bednění.
Vibrátory musí být dimenzovány tak, aby byl beton dokonale zhutněn v plánované tloušťce. Hloubka působení
vibrátoru dosahuje 40 cm až max. 50 cm. Při vibrování se uvádí do provozu příložný vibrátor v oblasti aktuální
výšky hladiny betonu v bednění.
30
20.3.4.12 Separační vrstvy mezi ostěním a podkladem
Pod pojmem „separační vrstvy mezi podkladem a betonem“ rozumíme dělicí vrstvy, plošné drenáže a izolace.
Technika pokládky a upevnění
Jednotlivé pásy dělicích vrstev musí být položeny s takovým přesahem, aby mohla voda z horninového masivu
za nimi volné odtékat a nedostala se k čerstvému betonu. Při silnějším přítoku se použije odvedení vody pomocí
hadic, což zamezí tvorbě vodních vaků za dělicí vrstvou. Okraje jednotlivých pásů musí být slepeny nebo musí
přesahovat, aby se zabránilo vniknutí betonu mezi dělicí vrstvu a horninu, resp. ostění ze stříkaného betonu.
Upevnění musí být takové, aby se dělicí vrstva nemohla během betonáže posunout. Upevňovací materiál nesmí
dělicí vrstvu protrhnout. Na upevnění se zpravidla používají speciální hřeby.
Dělicí vrstvy
Pomocí dělicích vrstev se snižuje soudržnost a zazubení mezi výstrojí výrubu a horninou, resp. ostěním ze
stříkaného betonu. Používají se hlavně ve spojení s definitivním ostěním bez izolace. Napětí vznikající v ostění
v průběhu procesu tvrdnutí a s tím vlivem omezené deformace spojená tvorba trhlin je použitím dělicí vrstvy
redukována. Zpravidla se používají tenké umělohmotné fólie zesílené mřížkou nebo geotextilií.
Plošné drenáže
Plošné drenáže umožňují odtok (s nízkou hodnotou odporu) plošně přitékající vody z horninového masivu do
tunelové drenáže. Zpravidla se používají strukturované plastové profilované desky, speciální geotextilie nebo
drenážní prvky.
Izolace
Osazením fóliové izolace se má trvale zabránit vnikání vody do dutiny.
20.3.4.13 Bednění - všeobecně
Bednicí prvky jsou v normálním případě v půdorysu při délkách bloků do 12 m přímé, z čehož vyplývá
polygonální průběh oblouku. Je třeba dbát na dodržení přípustných geometrických tolerancí.
Bednicí systémy musí mít takové konstrukční řešení, aby dynamická namáhání v důsledku působení příložného
vibrátoru, hydrostatický tlak čerstvého betonu a hydraulický tlak čerpaného betonu při ukončování betonáže
v oblasti vrcholu klenby nezpůsobovaly nepřípustné deformace bednění nebo jeho čela.
20.3.4.14 Bednění - separační prostředky
Separační prostředky je zásadně třeba sladit s použitým materiálem bednění a musí být ekologicky nezávadné.
Přednostně se používají separační prostředky s chemicko-fyzikálním účinkem. Voskové roztoky a pasty mohou
vytvořit obzvláště dobře přilnavý odolný separační film, který je nezbytný, pokud bednění dlouho stojí a při
pokládce výztuže je silně namáháno. Velmi důležitá je tenká rovnoměrná vrstva na dobře vyčištěném ocelovém
bednění. Separační prostředky musí obsahovat antikorozní přísady (inhibitory).
Použitý separační prostředek musí být sladěn s eventuelními dodatečnými nátěry či vrstvami ostění.
Každý separační prostředek musí být jasně, trvale a jednoznačně označen. Pokud je přípustné ředění, uvede se,
čím je možné ředění provádět a v jakém rozsahu. Na etiketě musí být v heslech uvedeno:
– přiměřený způsob zpracování,
– průměrné nanášené množství,
– účinek při předávkování,
– pokyny pro odstranění zbytků separačních prostředků z povrchu betonu,
– hořlavost (třída nebezpečnosti) a možnosti a podmínky uložení.
Dále je třeba označit nebezpečné pracovní materiály.
Při každé dodávce musí být uvedeno:
31
– číslo šarže,
– rok a měsíc výroby,
– přípustná doba skladování.
20.3.4.15 Výztuž - definitivní ostění s izolací
V definitivním ostění s izolací se zpravidla výztuž nenavrhuje. Pokud je výztuž nezbytná ze statických důvodů,
přicházejí v úvahu v souladu se stavem výrubu a plánovaným průběhem výstavby následující provedení:
– samonosná výztuž,
– výztuž položena na bednění.
Uchycení výztuže pomocí konstrukcí procházejících izolačními vrstvami je nepřípustné.
20.3.4.16 Výztuž - definitivní ostění bez izolace
U definitivního ostění bez izolace je stabilitu výztuže možno zajistit montážními háky a kotvami upevněnými
přímo do horninového masivu
Plánovaná poloha výztuže musí být zajištěna vhodnými opatřeními, která budou omezovat ukládání betonu v co
nejmenší míře (potřebná výměna výztuže v prostoru plnicích a vibračních otvorů). Vzdálenost mezi vrstvami
výztuže zajistí distanční železa, která je možno připravit např. z betonářských sítí.
Předohýbané výztužné sítě a distanční železa se dimenzují na plánovanou tloušťku definitivního ostění
(s ohledem na výrobní tolerance).
Vnitřní betonová krycí vrstva se zajistí vhodnými distančníky (např. trojhranné lišty z betonu min. přes dva
pruty výztužné sítě, min. 1 kus na m2). Spoje musí být vyřešeny tak, aby při osazení bednění (resp. bednicího
vozu) nedošlo k poškození distančníků.
Spoje výztužné sítě se umístí tak, aby se vyloučila možnost překrytí 4 vrstev sítě (překážka pro uložení betonu).
20.3.4.17 Odbednění a ošetřování betonu
Okamžik odbednění se vztahuje na vnitřní bednění betonu klenby. Bednění čela se běžně odnímá po 8 hodinách
a zjišťuje se vývoj pevnosti v tlaku pomocí nedestruktivních metod (např. Schmidtovým kladívkem).
Aby se zamezilo poškození hran, zůstávají zpravidla vestavby (především záchranné výklenky, niky apod.) po
odstranění vnitřního bednění obedněné déle. Totéž se týká spár na obvodu ostění mezi bloky betonáže (pokud
nejsou profily pevně spojeny s bedněním).
Běžné ošetření betonu definitivního ostění se zpravidla provádí tekutými prostředky. Tyto prostředky se nanášejí
co nejrychleji, po celé ploše, v dostatečném množství, například postřikem. V každém případě je třeba dbát na
to, aby nedošlo k ovlivnění adheze později nanášených nátěrů nebo vrstev. Aby se zamezilo příliš silnému
ochlazení a vysušení, je třeba přijmout taková opatření, která zamezí příliš silnému proudění vzduchu. (např.
uzavření portálu „závěsem“). Od ošetření se může upustit, pokud je relativně vysoká vlhkost vzduchu větší než
90% a nízká rychlost jeho proudění (posoudí se dle konkrétních podmínek na stavbě).
Při nedodržení normální doby odbednění je třeba zajistit provedení takových opatření, které zaručí ochranu
betonu ihned po odbednění min. na 3 dny proti příliš rychlému ochlazení a min. 7 dnů proti vyschnutí. Tato
opatření zajistí v podmínkách stavby dostatečné zatvrdnutí povrchových oblastí a zamezí tvorbě trhlin.
20.3.4.18 Požadavky na povrch definitivního ostění - opravy
Povrch betonu definitivního ostění musí svou povrchovou rovností odpovídat požadavkům na povrchy
z pohledového betonu.
Na bocích, pod skloněnými plochami ostění jsou póry do průměru 20 mm (u ostění s výztuží), resp. 25 mm
(u ostění bez výztuže) prakticky nevyhnutelné a neškodné. U definitivního ostění s výztuží nesmí hloubka pórů
překročit hodnotu 10 mm. V případě zvláštních požadavků na povrch betonu, např. architektonické ztvárnění,
odolnost proti mrazu apod., musí být přijata zvláštní opatření, (např. drenážní geotextilie, nátěry).
32
Drobná vadná místa, která nemají vliv na použitelnost, není nutné sanovat. Pro nařízení opravných opatření
platí, že povrchové stažení betonu, např. broušením, je vždy lepší – trvanlivější, než tenká vrstva malty. To platí
především pro mělká, plošná vadná místa.
Obnovu hlubších, plochých vadných míst je nutno provádět stříkáním.
Průběžné trhliny větší než 0,3 mm (definitivní ostění s výztuží) se musí zaplnit vhodnou injektáží schopnou
přenosu sil v ostění.
V případě definitivního ostění bez výztuže nemusí být vadná místa vyplněna, pokud bude prokázána únosnost
ostění a pokud se nebude jednat o místa se zvýšenými nároky na pohledový beton (např. portály apod.) .
Ochrana povrchu
Doplňková ochranná opatření povrchu betonu definitivního ostění – impregnace, pečetění, nátěry nebo nanášení
určitých vrstev. Ochranná opatření jsou doporučena zejména u portálů s ohledem na zlepšení odolnosti proti
mrazu. Opatření jsou stanovena projektovou dokumentací.
Zaplnění dutin v oblasti stropu
Po dostatečném zatvrdnutí betonu klenby se dutiny vzniklé v oblasti vrcholu klenby zaplní pomocí injektážních
trubek stabilní pojivovou suspenzí pod nízkým tlakem (cca 0,1 až 0,2 MPa). Úplné zaplnění se kontroluje
vytrysknutím malty z nejblíže ležících trubek, které se po vytrysknutí směsi uzavřou. Výplňová injektáž se
provádí nejdříve po 56 dnech od uložení betonu. Injektážní trubky jsou vkládány do bednění a zabetonovány.
Polohu a počet injektážních trubek určí dokumentace, bednicí vůz musí být upraven tak, aby umožnil osazení
trubek do ostění.
Jako alternativní řešení v úsecích s izolací může být zaplnění provedeno specielně pro tento účel vyrobenou
a osazenou hadicí, s připojovacím hrdlem na konci úseku.
20.3.4.19 Definitivní ostění ze stříkaného betonu
Jednoplášťové definitivní ostění lze definovat tak, že všechny statické a konstrukční požadavky splňuje jediné
ostění. Toto ostění se může zřídit v jednom nebo ve více krocích (vrstvách).
Konstrukce jednoplášťového ostění musí splňovat požadavky zajišťování výrubu v průběhu ražení tunelu
i požadavky na definitivní ostění při provozu v tunelu. Pokud má být plášť ze stříkaného betonu zajišťující
výrub v pozdějším pracovním kroku zesílen další vrstvou stříkaného betonu nebo bedněným monolitickým
betonem, musí být provedeno silové i tvarové spřažení tak, aby byla zabezpečena staticky účinná spřažená
konstrukce.
Při jednoplášťovém ostění za výhradního použití stříkaného betonu nelze zcela vyloučit průsaky vody trhlinami,
pracovními spárami a vadnými místy, a proto se toto ostění používá výhradně pouze v prostorách, ve kterých
nejsou žádné nebo jen mírné průsaky vody a působí nízký hydrostatický tlak.
Zásadně před rozhodnutím o použití stavby jednoplášťového ostění v místech s výrony vody je třeba vyhodnotit
přípustné průsaky vody ostěním a uvážit možnosti opatření pro odvedení vod a následného dotěsnění.
Aby se při použití jednoplášťového ostění minimalizovalo tvoření trhlin a umožnilo se mírné, rovnoměrné
vyztužení, je hlavním předpokladem co možná nejmenší ohybové zatížení pláště. To vyžaduje odpovídající tvar
tunelového průřezu a staticky příznivé působení zatížení (symetrické zatížení) a předpokládá i odpovídající
geologické poměry.
20.3.5 Dílcová ostění
Dílcové ostění musí být navrženo a staticky doloženo v dokumentaci. Montované tunelové ostění se provádí
podle předem schváleného technologického předpisu stavebním dozorem.
Způsob přebíraní a zkoušení dílců se stanoví v zhotovitelem předložených technických podmínkách pro výrobu,
kontrolu a přebírání dílců ostění, přičemž je nutné vycházet z ČSN 73 1321, ČSN 73 2011 a ČSN 73 2031.
Díly tunelového ostění musí být osazovány v tunelu strojními ukladači, rovnoměrně z obou stran až
k závěrovému dílu.
33
Aktivace montovaného ostění vyplněním prostoru za rubem obezdívky musí být provedena ihned po smontování
prstence ostění. Materiál pro výplň určuje dokumentace.
Utěsnění tunelového ostění z dílců proti podzemní vodě se musí provést utěsněním styčných, ložných spár
a šroubových otvorů způsobem předepsaným v dokumentaci a v technologickém předpisu zhotovitele.
20.3.6 Zděná ostění
U zděných tunelových ostění kamenné zdivo zůstává režné (neomítnuté). Pro klenby, u nichž se kámen klade při
zdění na bednění, musí být líc kamene opracován špicováním.
Nepřipouští se spárování zatřením. Nová maltová výplň spár musí zcela vyplňovat prostor spáry a nesmí
přesahovat přes líc zdiva.
U ložných spár musí být výplň 10 mm pod úrovní líce zdiva.
Pokud při opravách předepisuje dokumentace použití betonových tvárnic, zejména při výměně části zdiva nebo
celých tunelových pasů, tvárnice z betonu musí být minimálně z betonu C12/15. Pevnost betonových tvárnic
v tlaku je nejméně 35 MPa. Tvar betonových tvárnic se určuje v dokumentaci kamenořezem příslušné části
ostění.
20.3.7 Portály, galerie a předportálová křídla
Portály a galerie se provádějí podle typu konstrukce a druhu prací - zemní práce, zvláštní zakládání, tunelové,
mostní, pozemní konstrukce na základě dokumentace. Platí pro ně kapitoly 3, 17, 18, 22, 24 TKP.
Na elektrizovaných tratích se portály tunelů opatřují ochrannými zařízeními ve smyslu ČSN 73 6223.
Lícní plochy portálové zdi a portálového věnce se vyžadují hladké. Postup při betonáži zejména portálového
věnce je nutné provádět tak, aby pracovní spáry byly umístěny do falešných spár portálového věnce.
U zděných konstrukcí je nutné zachovat jednobarevnost použitého kamene, směr a tloušťku spár a výšku vrstev
zdiva.
Příkopy za tunelovými portály, korunami křídel a náhorní příkopy tunelu se provedou podle dokumentace
s ohledem na velikost povodí a také s ohledem na nebezpečí zanášení příkopů zvětrávající horninou.
V případě záchytné funkce příkopů za korunami portálové i předportálových zdí předepisuje dokumentace na
zdech zřízení zábran potřebné mohutnosti a rozměrů.
20.3.8 Ochrana proti pronikání podzemní vody do tunelu
20.3.8.1 Všeobecně
Navržený systém ochrany proti pronikání podzemní vody do tunelu dlouhodobě zabraňuje negativním účinkům
působení podzemní vody na konstrukci a vybavení tunelu (agresivní voda, průsaky, námraza apod.). Jedná se
o komplex opatření, která je třeba provést, aby bylo dosaženo požadovaných parametrů vodotěsnosti tunelu
(konstrukce z betonu odolného proti průsakům, izolační pásy, těsnicí pásy ve spárách betonáže, drenážní systém
apod.).
Při volbě opatření k utěsnění železničních tunelů musí být zohledněno:
– geologické poměry dané lokality,
– očekávané namáhání tunelové stavby,
– chemické působení podzemní vody,
– způsob ražby tunelu a technologický postup výstavby,
– očekávané deformace ostění,
34
– rozdíly sedání a ostatní relativní pohyby sousedních částí konstrukce tunelu,
– požadavek na vodotěsnost v závislosti na užití tunelu,
– požadavky vodního hospodářství (snižování hladiny spodní vody, odtok vody z tunelu apod.).
Vodotěsnost tunelu se stanovuje podle tabulky 12.
TABULKA 12
Třída vodotěsnosti 0 A B C
Množství vody q[litr/den/m2] 0 1 3 10
prosakující ostěním
V případě novostaveb tunelů je vždy požadována třída vodotěsnosti 0 (tj. tunel je nutno navrhovat tak, aby byly
vyloučeny jakékoli průsaky ostěním). Průsaky jsou (kromě nebezpečí vzniku námraz) při střídání mrazu a tepla
zdrojem poruch ostění.
Třídy vodotěsnosti A až C slouží pro zatřídění stávajících tunelů.
Volba systému závisí na druhu působení podzemní vody (tlaková nebo prosakující), agresivitě prostředí a na
velikosti hydrostatického tlaku působícího na ostění tunelu (viz tabulka 13).
TABULKA 13
NÁVRH SYSTÉMU OCHRANY PROTI PRONIKÁNÍ VODY DO TUNELU
PROSAKUJÍCÍ TLAKOVÁ VODA
VODA
(ustálená hladina pod
úrovní dna tunelu)
Do 30 m vodního sloupce Do 60 m vodního Více než 60 m vodního
sloupce sloupce
Nízká Beton odolný proti Beton odolný proti Beton odolný proti Beton odolný proti
agresivita průsakům v průsakům v kombinaci průsakům a jedna průsakům a dvě vrstvy
prostředí kombinaci s těsnicími s těsnicími pásy ve vrstva izolační fólie po izolační fólie po celém
pásy ve spárách nebo spárách nebo jedna celém obvodu tunelu. obvodu tunelu. Izolace
jedna vrstva izolační vrstva izolační fólie po Izolace je v podélném je v podélném směru
fólie v horní klenbě celém obvodu tunelu. směru rozdělena na rozdělena na
tunelu (systém Izolace je v podélném vodotěsné na sobě vodotěsné na sobě
deštníku) směru rozdělena na nezávislé sektory. nezávislé sektory.
vodotěsné na sobě
nezávislé sektory.
Vysoká Jedna vrstva izolační Beton odolný proti Beton odolný proti průsakům a dvě vrstvy
agresivita fólie po celém obvodu průsakům a jedna vrstva izolační fólie po celém obvodu tunelu. Izolace je
prostředí tunelu. izolační fólie po celém v podélném směru rozdělena na vodotěsné na
obvodu tunelu. Izolace je sobě nezávislé sektory.
v podélném směru
rozdělena na vodotěsné
na sobě nezávislé
sektory.
20.3.8.2 Požadavky na provádění izolací
Pro provádění izolací vypracuje dodavatel technologický postup, který musí být před započetím prací
odsouhlasen odborem stavebním ředitelství divize dopravní cesty.
35
Izolace musí být osazována tak, aby bylo před betonáží definitivního ostění umožněno její přezkoušení
a případné opravy. Jedná se zejména o oblast vrcholu klenby v případě, kdy je podklad izolace nerovný (např.
vlivem nadvýrubů). Izolační fólie se pokládá tak, aby signální vrstva byla vždy na vzdušné straně.
Izolační fólie musí být ze strany horniny chráněna v celé ploše vrstvou geotextilie. Vzdušná strana izolace
vyžaduje ochranu zpravidla pouze v oblasti dna. Ochranu je možno provést například vrstvou betonu tloušťky
min. 70 mm vyztuženou jednou vrstvou sítě nebo vrstvou ochranné fólie (např. geotextilie) s rovnocenným
účinkem.
Minimální tloušťka fólie je závislá na způsobu odvodnění tunelu. Pokud je tunel situován nad hladinou spodní
vody, systém izolace funguje na principu "deštníku" a průlinová voda je sváděna do tunelové drenáže, je
minimální tloušťka fólie 2 mm. V případě, že je izolace navržena proti tlakové vodě, je tloušťka fólie 3 mm.
Tloušťka fólie větší než 3 mm se nedoporučuje vzhledem k obtížnosti montáže a zvýšení rizika chyb. Výjimku
tvoří fólie pokládané v oblasti dna tunelu při dostatečně plochém tvaru spodní klenby.
Izolační fólie i ochranné vrstvy musí být pokládány kolmo k ose tunelu. Ve dně mohou být pokládány
rovnoběžně s tunelovou osou.
Přesahy jednotlivých pásů izolační fólie a pásů ochranných fólií (geotextilií) musí být vždy minimálně 50 mm.
Při osazování izolačních pásu je třeba vzít v úvahu nerovnoměrnost tvaru podkladu a fólii pokládat tak, aby po
dotlačení k povrchu podkladu při betonáži definitivního ostění nebyla namáhána tahem (resp. bylo toto
namáhání omezeno na minimum).
Izolační fólie je k podkladu připevňována prostřednictvím vhodných upevňovacích prvků, které jsou v předstihu
nainstalovány na líc podkladu. Upevňovací prvky musí být osazeny tak, aby nemohly způsobit proražení nebo
jiné poškození izolační fólie. Mezi hlavou hřebíku a upevňovacím prvkem musí být umístěny kovové podložky
průměru min. 20 mm a tloušťky min. 1 mm. Tím je zajištěno, aby při nastřelování hřebíků nebyl upevňovací
prvek proražen. Podložka a hlavička hřebíku musí být do konstrukce prvku zapuštěna o min. 4 mm.
Izolační fólie je k upevňovacím prvkům tepelně přivařena. Spoj mezi fólií a upevňovacím prvkem musí prokázat
menší pevnost na odtržení než je pevnost fólie. Tím je zaručeno, že při namáhání spoje nedojde k poškození
fólie, ale pouze k jejímu odtržení od upevňovacího prvku.
Před instalací izolační fólie je nutno zkontrolovat kvalitu osazení upevňovacích prvků, prvky nedostatečně
upevněné do podkladní vrstvy odstranit a nahradit jinými.
Množství použitých upevňovacích prvků je závislé na velikosti a tvaru výrubu, poloze (vrchol klenby, opěří,
dno) a použitém izolačním materiálu. Orientačně je možno počítat s 2 až 3 ks/m2 v oblasti horní klenby, 1 ks/m2
v oblasti opěří a 0 až 0,5 ks/m2 v oblasti dna.
Jednotlivé pásy izolační fólie jsou svařovány dvojitým svarem se středním kanálkem. Minimální šířka
jednotlivých svarů je 15 mm, šířka kanálku se pohybuje podle druhu materiálu od 10 do 20 mm.
Spojením tří pásů v jednom místě vznikají T-spoje (např. napojení podélně pokládaných pásů ve dně tunelu na
příčně pokládané pásy v horní klenbě). Spojení čtyř pásů fólie v jednom místě (křížový svar) je nežádoucí a je
třeba se ho vyvarovat.
Spoje musí být provedeny svářecím automatem, který spolehlivě zajistí požadovaný tepelný rozsah sváření
v závislosti na rychlosti pohybu, okolní teplotě a proudění vzduchu na pracovišti.
Při svařování izolačních pásů nesmí teplota prostředí klesnout po +5 0C. Při nižších teplotách prostředí je sváření
možné jen za zvláštních opatření.
Připojení pásu izolační fólie na beton odolný vůči průsakům vody definitivního ostění musí být provedeno
prostřednictvím připojovacího pásu.
Izolační fólii je nutné chránit před poškozením během pokládání až do provedení vnitřní obezdívky vhodnými
opatřeními. Distanční podložky betonářské výztuže musí být upraveny tak, aby nedošlo k poškození izolace.
V místě pracovní spáry mezi bloky betonáže musí být provedena ochrana izolace vložením ochranného pásu.
V případě, kdy se nejedná o tlakovou vodu je možno použít ochranné pásy ze stejného materiálu, jakým je
materiál izolace. Minimální šířka pásu je 500 mm a je umístěn na vnitřní straně fólie po celém obvodu izolované
části tunelu středově k pracovní (resp. dilatační) spáře. Pás je přivařen na obou okrajích k izolaci průběžným,
36
nepřerušovaným svarem. Bodové uchycení ochranného pásu není přípustné. Důvodem je vyloučení dodatečného
poškození izolace pod ochranným pásem (např. při osazování výztuže), které by nebylo možné vizuálně
kontrolovat.
Pokud je izolace navržena na tlakovou vodu, je nutné izolaci tunelu v podélném směru rozdělit na vodotěsné,
na sobě nezávislé sektory. V místě pracovní spáry je na izolaci upevněn dvěma průběžnými svary napojovací
pás. Parametry svaru odpovídají svarům pro spojování izolačních pásů. Prostor mezi svary je nutno přezkoušet
na těsnost. Napojovací pás je při betonáži definitivního ostění uchycen pomocí kotevních prvků do betonu
ostění. Polohu sektorů (napojovacích pásů) je nutno přesně zaměřit pro případné opravy a dokladovat
v dokumentaci skutečného provedení.
20.3.8.3 Požadavky na podkladní vrstvu izolace
Podkladní vrstva izolace musí být provedena tak, aby na ni mohly být bez rizika poškození nebo zvýšeného
namáhání instalovány ochranné vrstvy izolace a vlastní izolační fólie s ohledem na materiálové vlastnosti
použitých výrobků.
Podkladní vrstva izolace musí splňovat následující podmínky:
– dostatečnou tvarovou stálost a pevnostní charakteristiky,
– tloušťka vrstvy je min. 50 mm při maximální velikosti zrna 8 mm,
– do směsi je možno použít pouze přírodní kamenivo (oblázkový štěrk). Použití drceného kameniva
s ostrými hranami není možné,
– maximální poměr délky ku výšce u sousedních nerovností je 10:1 (viz obrázek 2),
– lokální nerovnosti (např. zastříkané hlavy kotev) musí být zaobleny v poloměru min. 200 mm,
– vlhkost povrchu musí být v přijatelných mezích. Pokud prosakující voda brání kvalitnímu provádění
izolace, je nutno ji odpovídajícím způsobem jímat a odvádět do tunelové drenáže (např. pomocí
organizovaného svodu),
– pevnostní charakteristiky a tloušťka vrstvy musí odpovídat použitému systému upevnění izolace,
– při nastřelování upevňovacích prvků nesmí docházet k odprýskávání podkladní vrstvy.
Obr. 3
PRIMÁRNÍ OSTĚNÍ ZE STŘÍKANÉHO BETONU
a
R > 0,20 m
a
VZDÁLENOST NEROVNOSTÍ ∅ > 10a
Kde:
a je příčná nerovnost,
∅ ≥ 10 a vzdálenost nerovností,
R ≥ 0,20 m poloměr zakřivení nerovnosti.
a
37
20.3.9 Odvodnění tunelu - drenážní systém
20.3.9.1 Po dobu výstavby
Odvodňování po dobu výstavby musí odpovídat požadavkům vyhlášky ČBÚ č. 55/1996 Sb. ve znění pozdějších
předpisů a předpisům souvisejícím.
Způsob a postup odvodňování včetně čerpání vod při výstavbě stanoví dokumentace zhotovitele. Navržená
opatření musí být zahrnuta do technologických předpisů odsouhlasených stavebním dozorem.
Od počátku ražení až do dokončení tunelu musí být trvale zajištěno odvádění všech vod ze všech pracovišť.
Při povrchním ražení musí být odvodňovací stoka zřízena nejdále 15 m od čelby. Při úpadním ražení je nutno
zajistit odčerpávání vody z čelby do přečerpávací jímky nebo odvodňovací stoky.
Systém odvodnění po dobu výstavby musí být upraven tak, aby dno tunelu zůstalo pevné po celou dobu
výstavby. Provozem mechanizmů nesmí být dno dílčích výrubů prohlubováno.
Vodu odváděnou z tunelu je nutné před vypouštěním ze stavby zbavit ropných produktů a mechanických
nečistot podle požadavků hygienických předpisů.
Systém odvodňování, působící pouze po dobu výstavby tunelu, se po jejich dokončení odstraní způsobem
stanoveným v dokumentaci.
20.3.9.2 Za provozu
Při návrhu systému odvodnění musí být zohledněn případný vliv snížení hladiny spodní vody na okolní
prostředí se všemi důsledky, které jsou snížením vyvolány (např. sedání povrchu, ztráta vody ve studních apod.).
Minimální sklon podélného odvodnění tunelu je 0,3 % (viz ČSN 73 7508)
Pokud je nutné provádět podélné odvodnění dna tunelu, mělo by být situováno na bocích tak, aby jeho údržba
minimalizovala omezení železniční dopravy. Minimální příčný sklon střechovitě upraveného krytu dna
k podélnému odvodnění dna tunelu je 2,5 %. Minimální sklon příčné drenáže propojující podélnou tunelovou
drenáž s podélným odvodněním dna je 5 %. Světlost příčného odvodnění se určí dle odváděného množství vody,
musí být však min. 100 mm.
Svedení příčného odvodnění do podélného odvodnění dna musí být provedeno v kontrolních nebo čisticích
šachtách. Přitom musí dno podélného odvodnění probíhat plynule.
(Pod pojmem "podélná tunelová drenáž" je pro účely této kapitoly TKP myšlena boční drenáž odvádějící
prosakující podzemní vodu stékající vně ostění po rubové nebo mezilehlé izolaci. Pod pojmem "podélné
odvodnění dna" je myšlena tunelová stoka, do které je sváděna voda z vnitřní části tunelu. U novostaveb
s požadavkem vodotěsnosti "O" se jedná např. o technologickou vodu používanou při práci v tunelu, o vodu
používanou při zásahu požárníků v tunelu nebo v případě havárie o kapaliny vytékající z havarovaných vozů.
V případě stávajících tunelů s nižší třídou vodotěsnosti jsou do podélného odvodnění dna jímány navíc průsaky
podzemní vody ostěním.)
Propojení podélné tunelové drenáže s podélným odvodněním dna tunelu není vždy nutné provádět a závisí na
délce tunelu, množství podzemní vody (resp. průtoku), podélnému sklonu tunelu, materiálu drenáže apod.
Podélné odvodnění dna musí být provedeno jako trubní vedení kruhového nebo podkovovitého tvaru a musí být
dimenzováno s ohledem na množství podzemní vody vytékající z horninového masivu, popřípadě na vodu
protékající tunelem z předzářezu.
Pro dosažení samočisticí schopnosti odvodňovacího potrubí musí být při stálém průtoku potrubím dosažena
rychlost minimálně 0,5 m/sec, avšak nesmí být překročena rychlost 3 m/sec.
Pro čistění a prohlídku podélného odvodnění tunelu musí být zřízeny snadno přístupné čisticí a revizní šachty.
Vzdálenost šachet udává norma ČSN 73 7508 a je min. 25 m. Čisticí a revizní šachty a jejich vstupy musí být
uspořádány tak, aby bylo možné použít kontrolní a čisticí zařízení. Šachty musí být zakryty deskami.
38
20.4 DODÁVKA, SKLADOVÁNÍ A PRŮKAZNÍ ZKOUŠKY
20.4.1 Všeobecně
Všechna zařízení, stroje a materiály zajišťuje zhotovitel, pokud smlouva o dílo nestanoví jinak.
Doprava, skladování, manipulace s materiály a stavebními dílci musí být prováděny tak, aby nedocházelo
k jejich znehodnocování. Řídí se ustanoveními příslušných norem a dodacími podmínkami výrobců.
Metodika průkazních zkoušek materiálů a konstrukcí v tunelu je stanovena příslušnými technickými normami,
případně technickými a dodacími podmínkami používaných technologií.
Průkazní zkoušky se při provádění tunelů vztahují na všechny druhy a části konstrukcí trvalého vystrojení.
20.4.2 Beton
Před zahájením betonáže musí zhotovitel průkazními zkouškami prokázat vlastnosti betonové směsi a betonu
s ohledem na zvolenou technologii a použité materiály.
Pro dodávku a skladování materiálů pro betonové směsi a pro průkazní zkoušky betonu platí kapitola 17 TKP.
20.4.3 Izolace
Pro izolační materiály proti vodě, jejich dodávky a skladování, technologické postupy prací a pro provádění
průkazních a kontrolních zkoušek platí požadavky uvedené v kapitole 22 B TKP.
20.4.4 Ocel
Ocelová výztuž do ostění musí být dodána s prohlášením o shodě. V případě pochybnosti stavebního dozoru
o jakosti materiálu musí zhotovitel provést průkazní zkoušky podle ČSN 73 2400 a norem souvisejících. Pro
dodávku a skladování platí požadavky uvedené v kapitole 17 TKP.
20.4.5 Kotvy
Pro dodávky, skladování a přepravu kotevního materiálu a pro provádění průkazních zatěžovacích zkoušek
kotevní výstroje platí kapitola 24 C TKP.
Pro průkazní zkoušky jsou pro charakteristické geotechnické podmínky a typ osazovaných kotev odzkoušeny
vždy minimálně 3 ks kotev.
20.5 ODEBÍRÁNÍ VZORKŮ, KONTROLNÍ ZKOUŠKY
20.5.1 Všeobecně
Metodika kontrolních zkoušek materiálů a konstrukcí v tunelu je stanovena příslušnými technickými normami
uvedenými v oddíle 12 této kapitoly TKP, technickými a dodacími podmínkami jednotlivých technologií.
Typy zkoušek:
– Průkazní zkoušky - průkazními zkouškami jsou prokazovány vlastnosti materiálů a prací požadované
příslušnými normami a TKP. Výsledky zkoušek musí dodavatel předložit min. 14 dní před započetím
prací.
– Kontrolní zkoušky ověřují průběžně výsledky průkazních zkoušek v podmínkách stavby. Dodavatel je
povinen předložit zadavateli k odsouhlasení plán zkoušek materiálů, které budou v průběhu stavby
používány. Plán zkoušek obsahuje počet provedených zkoušek, místo a čas jejich provedení. V průběhu
výstavby předkládá dodavatel zadavateli výsledky provedených zkoušek. Kontrolní zkoušky se při
39
provádění tunelů vztahují na všechny druhy nosných konstrukcí, přičemž za nosnou konstrukci jsou
považovány i jednotlivé prvky primárního ostění. Zkoušky se provádí u monolitických konstrukcí
z prostého nebo železového betonu, u stříkaných ostění, spárovacích, injektážních směsí, kotevní výstroje
a izolace.
– Zkoušky přejímací prověřují kvalitu dokončených konstrukcí nebo ucelených částí konstrukce
a provedených prací. Jsou podkladem pro převzetí úseku, objektu nebo všech dokončených prací, které
byly definovány smlouvou o dílo.
U všech druhů tunelových konstrukcí se musí provádět zkoušky pevnosti betonu v tlaku, u pružných
tenkostěnných ostění se statickou funkcí se zkouší navíc pevnost v tahu za ohybu a ve smyku.
U těsnicích materiálů (stříkané pláště, injektážní a spárovací hmoty, izolační materiály) se vyžadují také zkoušky
vodotěsnosti a namrzavosti.
20.5.2 Beton
20.5.2.1 Monolitický beton
Kontrolní zkoušky jakosti betonu, ocelové výztuže do betonu, kontrola bednění a uložené výztuže se provádí
podle ustanovení ČSN EN 206-1 a TKP 17.
20.5.2.2 Stříkaný beton
Kontrolní zkoušky jakosti stříkaných betonů se provádějí v četnosti 1 zkoušky na každých i započatých 2500 m2
nastříkané plochy ostění. Jakost betonu předepisuje dokumentace. Kvalita stříkaného betonu se hodnotí podle
ČSN 73 2430.
Průkazními a kontrolními zkouškami je nutno doložit:
– pevnost mladého stříkaného betonu a nárůst pevnosti v čase,
– konečnou pevnost betonu v tlaku (28 dní),
– tloušťku ostění,
– počátek a dobu tuhnutí,
– křivku zrnitosti kameniva,
– vlastnosti a podmínky použití příměsí.
Průkazní zkoušky je nutno provést před prvním použitím příslušného druhu stříkaného betonu se zohledněním
způsobu výroby a nástřiku směsi. Musí být uvedeno procentuální zastoupení jednotlivých komponent. V případě
změny zastoupení nebo druhu komponent nebo podmínek, pro které byla předcházející zkouška provedena, je
nutno provést průkazní zkoušky znovu se zohledněním všech odchylek od původní zkoušky.
Předepsané parametry, počet a způsob provedení stanoví dokumentace nebo ZTKP.
Kontrola tloušťky ostění ze stříkaného betonu se provede podle požadavku dokumentace a stavebního dozoru
v místě jím určeném. Kontrola tloušťky primárního ostění je zpravidla prováděna pomocí vrtů, při kterých jsou
odebírány vzorky betonu ostění pro zjištění pevnosti stříkaného betonu.
20.5.3 Injektážní a spárovací směsi
Kontrolní zkoušky jakosti injektážních směsí se provádí podle kapitoly 24 B TKP.
Kontrolní zkoušky jakosti spárovacích směsí se provádí podle kapitoly 23 TKP.
40
20.5.4 Kotvy
Způsob a rozsah kontrolních zkoušek kotevní výstroje se provádí podle kapitoly 24 C TKP.
Kotvy (svorníky) určené ke zkoušce určuje stavební dozor během místního šetření v tunelu. V případě, že
během zkoušky prováděné podle předem stanoveného postupu dojde k poškození nebo vytržení kotvy, musí být
na náklady zhotovitele provedena nová, plně funkční kotva.
Únosnost kotev (svorníků) se prokazuje tahovými zkouškami, jejichž výsledky musí být protokolárně
dokladovány. Zařízení k provádění tahových zkoušek kotev musí být trvale k dispozici na stavbě a je zajištěno
dodavatelem.
Kontrolní zkoušky se provádí na min. 5 % všech osazených kotev. V případě hydraulicky upínatelných kotev se
provádí zkouška natlakováním na hodnotu tlaku při osazování, v ostatních případech jsou provedeny tahové
zkoušky kotev.
Každá kotva, která při zkoušce nevyhoví předepsanému zatížení musí, být na náklady dodavatele nahrazena
novou kotvou. Metodika zkoušek je stanovena v projektu nebo v ZTKP.
20.5.5 Izolace
Všechny svary izolačních fólií z plastů musí být bez výjimky přezkoušeny na těsnost.
Zkušební tlak při tlakové zkoušce se při šířce svaru dle odstavce 20.3.8.2 „Požadavky na provádění izolací„
pohybuje v intervalu 0,2 až 0,3 MPa. Doba zkoušky je 10 minut. Úbytek tlaku nesmí být větší než 20 %.
V místech připojení a proražení může být použito místo tlakové zkoušky zkouška vakuová. Zkouška svarů se na
stavbě provádí za přítomnosti stavebního dozoru, dodavatele stavebních prací a dodavatele izolačních prací. Pro
každou zkoušku je proveden zkušební protokol, který musí obsahovat minimálně tyto údaje:
– datum,
– objekt,
– staničení,
– dodavatel stavby,
– dodavatel izolačních prací,
– teplota okolního prostředí při svařování,
– použitá zkušební metoda,
– výsledek zkoušky nebo posudek,
– popis celkového stavu izolace,
– podpis zástupce stavebního dozoru, dodavatele stavebních prací a dodavatele izolačních prací.
Kontrolní zkoušky u fóliových izolací se provádí podle technických podmínek příslušného typu izolace,
především však se kontroluje:
– úprava podkladu před položením izolace - provádí se průběžně,
– těsnost veškerých spojů izolačních pásů,
– dokonalost upevnění k podkladu,
– dokonalost navázání na odvodňovací (drenážní) systém,
– mechanické porušení před betonáží.
Kvalita izolačního materiálu musí být doložena osvědčením o kvalitě a vhodnosti použití (certifikát) od
akreditované zkušebny a referencemi o použití v obdobných podmínkách na tunelových stavbách.
41
20.5.6 Výsledky kontrolních zkoušek
O provádění kontrolních zkoušek a jejich výsledcích musí být vedena kniha protokolů, do níž se zaznamenávají
údaje o odběru vzorků a o druhu a rozsahu zkoušek. Výsledky zkoušek se průběžně zaznamenávají do
stavebního deníku.
20.6 PŘÍPUSTNÉ ODCHYLKY, ZÁRUKY
20.6.1 Všeobecně
Pokud není stanoveno v ustanoveních těchto TKP, případně v uváděných ČSN nebo předepsáno v dokumentaci,
platí pro přípustné odchylky ustanovení ČSN 73 0210-1, ČSN 73 0212-4, ČSN 73 0212-5, ČSN 73 7508.
Hodnoty mezních vytyčovacích odchylek pro tunely jsou stanoveny v TNŽ 73 0423.
V dokumentaci se stanovují povolené odchylky ve stádiu ražby a pro konstrukce primárního ostění.
Směrové a výškové odchylky definitivního betonového ostění od projektované osy díla musí být v rozmezí
0,0 mm, - 50 mm.
Směrové a výškové odchylky definitivního dílcového ostění stanoví ZTKP.
Záruční doby všeobecně stanoví kapitola 1 TKP.
Údržbu v záruční době zajišťuje správce HIM podle ustanovení v Kapitole 1 TKP.
Údržba tunelů po dobu záruky spočívá v:
– čištění ploch od spadu,
– pročišťování odvodňovacího zařízení,
– odstraňování vegetace v bezprostřední blízkosti,
– odstraňování zvětralých a uvolněných hornin v okolí tunelu, které by svým pádem ohrožovaly bezpečnost
železničního provozu,
– zajišťování prostorové průchodnosti,
– udržovacích pracích na železničním svršku,
– odstraňování ledu v tunelech pokud se nejedná o reklamaci.
20.6.2 Odchylky od projektované tloušťky definitivního ostění v ražené části tunelu
Vlivem nerovností podkladu definitivního ostění (výrub, líc primárního ostění) může dojít při betonáži
k odchylkám od projektované tloušťky definitivního ostění. Povolená minimální tloušťka ostění d je uvedena
žád
v závislosti na typu ostění v tabulce 9 v kapitole 20.3.4.4 Minimální konstrukční požadavky na beton klenby ,
resp. je uvedena v projektové dokumentaci. Pro maximální tloušťku ostění d platí následující omezení:
max
– u tunelů s mezilehlou izolací a bez požadavku na odolnost betonu ostění proti průsakům vody
d ≤ d + 0,40 m, resp. 2 x d (m) a
max žád žád
– u tunelů s vnitřním ostěním z betonu odolného proti průsakům vody
d ≤ d + 0,30 m, resp. 1,5 x d (m),
max žád žád
přičemž je směrodatná vždy menší hodnota d .
max
20.7 KLIMATICKÁ OMEZENÍ
Betonáž a ošetřování za obvyklých klimatických podmínek se řídí ustanoveními ČSN EN 206-1.
42
Betonáž trvalého ostění železničních tunelů za zvláštních klimatických podmínek podle ČSN 73 2400 se
nepřipouští.
Klimatická omezení pro stříkaná ostění, spárování a injektáže na bázi cementu:
– během zpracování, tuhnutí a tvrdnutí směsí používaných pro tyto práce nesmí průměrná denní teplota
prostředí klesnout pod + 5° C., přičemž absolutní teplota nesmí klesnout pod +l.
Klimatické omezení pro zřizování izolace stanoví příslušný technologický předpis zpracovaný zhotovitelem
a odsouhlasený stavebním dozorem.
20.8 ODSOUHLASENÍ A PŘEVZETÍ PRACÍ
Přejímka prací se řídí ustanoveními kapitoly 1 TKP, případně ZTKP. Na elektrizované trati musí být ověřeno
splnění podmínek předepsaných dokumentací uvedenou v 31.3.10.
Zhotovitel je povinen vyzvat stavební dozor k odsouhlasení prací, zejména těch, které budou v dalším postupu
prací zakryty nebo se stanou nepřístupnými. Jedná se zejména o:
– otevřený výrub,
– konstrukce dočasného vystrojení,
– odvodňovací systém (dočasný i trvalý),
– podklad pro izolace,
– stav tunelu před výstavbou trvalého ostění.
Zápis o odsouhlasení stavebních prací, které budou následně zakryty, provede stavební dozor do stavebního
deníku ihned po jejich provedení.
V případě tunelu raženého NRTM musí být přebírání prací spojených s výrubem a zajištěním výrubu prováděno
prostřednictvím formulářů uvedených v příloze 1 (schéma zajištění výrubu a záběrový list výrubu), přičemž
platí:
– Schéma zajištění výrubu je vypracováno předem před provedením záběru a je stanoveno pro delší úsek
tunelu v závislosti na geotechnické prognóze a výsledcích geotechnických měření. Zpravidla odpovídá
projektovanému stavu definovanému technologickou třídou výrubu (viz 20.3.2.1 Ražba pomocí NRTM),
resp. úpravou projektované technologické třídy výrubu v závislosti na skutečně zastižených
inženýrskogeologických podmínkách.
– Záběrový list výrubu dokladuje dodavatelem skutečně provedené práce a materiál zabudovaný v rámci
jednoho záběru a je vypracován po provedení záběru. Do příčného řezu musí být zakresleny nadvýlomy,
které přesahují smlouvou (resp. ZTKP) dohodnutou hranici a přítoky podzemní vody s udáním množství.
Vypracování formulářů zajišťuje dodavatel, převzetí potvrzuje zástupce dodavatele a odběratele (TDI)
podpisem. Formuláře jsou podkladem pro vypracování dokumentace skutečného provedení ve smyslu předpisu
ČD S6.
Hlavní prohlídka tunelu se provádí před kolaudačním řízením. Způsob provedení hlavní prohlídky se řídí
předpisem ČD S6. Zhotovitel má povinnost poskytnout podklady stavebnímu dozoru a aktivně se účastnit hlavní
prohlídky.
20.9 KONTROLNÍ MĚŘENÍ, MĚŘENÍ POSUNŮ A PŘETVOŘENÍ
20.9.1 Geotechnický monitoring
V případě, že je pro ražbu tunelu použita tunelovací metoda využívající spolupůsobení masivu, je vždy nutné
provádět měření přetváření nosného systému hornina-ostění (viz § 28 vyhlášky ČBÚ č. 55/1996 Sb ve znění
pozdějších předpisů).
43
Projekt podzemního díla pod souvislou zástavbou vymezí pásma předpokládaných poklesů a uvede hodnoty
dovolených poklesů stavebních objektů a inženýrských sítí v závislosti na použité technologii a vlastnostech
horninového masivu. Pokud vyhodnocené výsledky měření překračují hodnoty určené projektem, musí projekt
upravit další postup. Do té doby nesmí ražba pokračovat. Proto je nutné v projektu stanovit kromě mezní
hodnoty deformace i deformaci „varovnou“, při jejímž dosažení je nutno vyhodnotit dosavadní časový průběh
deformace a v předstihu před dosažením mezní deformace rozhodnout o případných dalších opatřeních, aby
nebylo nutné ražbu zastavit.
V souvislosti s výstavbou tunelů jsou prováděna:
– geotechnická měření pro kontrolu stability výrubu a ověření předpokladů chování horninového masivu
(např. deformace líce výrubu - konvergence, měření kontaktních napětí, napětí v ostění, extenzometrická
a inklinometrická měření apod.),
– měření deformací hlavních nosných konstrukcí a vzájemných posunů jednotlivých jejích částí (definitivní
ostění, portálové objekty, dilatační celky apod.),
– měření deformací povrchu terénu pro stanovení rozsahu, tvaru a velikosti poklesové kotliny,
– měření účinků tunelování na stavby, inženýrské sítě a jiné objekty v nadloží,
– měření účinků trhacích prací.
Měření probíhají před zahájením stavby, během výstavby a po jejím ukončení (např. do ustálení deformací).
Nulová měření musí být prováděna tak, aby s ohledem na použitou metodu zaznamenala stav sledované veličiny
v okamžiku, kdy je její ovlivnění vlivem výstavby minimální.
Základní rozsah, druh a četnost měření je dána projektem měření, který musí být nedílnou součástí projektové
dokumentace. Případné úpravy projektu měření probíhají během výstavby tunelu na základě skutečně
zastižených inženýrskogeologických poměrů a výsledků již provedených měření. Změny musí být projednány
s kompetentními zástupci zúčastněných stran a odsouhlaseny zadavatelem.
Pokud jsou geotechnická měření prováděná při ražbě (např. konvergenční měření, měření kontaktních napětí
apod.) doplněna geotechnickým měřením prováděným z povrchu (např. extenzometrická měření, měření
deformací povrchu), je vhodné měření koordinovat tak, aby poskytla maximum informací o sledovaném profilu
a měření probíhala pokud možno ve stejném místě.
Vyhodnocování výsledků měření je nutno provádět komplexně se zohledněním inženýrskogeologických poměrů
(tektonické poruchy, přítomnost spodní vody, sklony vrstev apod.) a technologického postupu výstavby (způsob
rozpojování, členění výrubu, délka záběru, tvorba nadvýlomů apod.) Výsledkem komplexního vyhodnocení je
správná interpretace naměřených hodnot a doporučení pro další postup, resp. návrh doplňujících opatření. Cílem
je optimalizace prvků zajištění výrubu jak z hlediska bezpečnosti, tak z hlediska ekonomického provádění
stavby.
Při interpretaci výsledků měření se musí brát v úvahu časový moment nulového měření a vzdálenost měřického
profilu od čelby v okamžiku provedení nulového měření. Dále je nutno zohlednit, že naměřené hodnoty
dokumentují jen skutečný stav, který ještě nezahrnuje bezpečnostní rezervy konceptu dimenzování ostění.
Měřický profil musí být v případě sledování deformací výrubu osazen bezprostředně za čelbou. Nulté měření
musí být provedeno v co nejkratším čase po osazení profilu, nejpozději před provedením dalšího záběru.
Pokud měřené defomace výrubu rostou nad předpokládané hodnoty nebo pokud nevykazují tendenci k ustálení,
může dojít ke ztrátě stability výrubu a je nutno provést zvláštní opatření, která nepříznivý vývoj deformací
pozitivně ovlivní (přidání kotev, zesílení tloušťky ostění apod.) a případné ztrátě stability zamezí.
Pro měření deformací výrubu musí být používány metody s přesností měření ± 1 mm (ve výšce) a ± 2 mm
(v poloze v případě 3D měření vektoru deformace). Výsledky měření mají být k dispozici co nejdříve po měření,
nejpozději do jedné hodiny.
Pokud není stanoveno jinak, musí se při ražbě minimálně měřit:
– svislé posuny patek a vrcholu horní klenby,
– relativní nebo absolutní horizontální posuny patek.
44
V případě členěného výrubu se měření patek musí přizpůsobit geometrii dílčího výrubu.
Měřický profil je sestaven z bodů osazených zpravidla v oblasti přístropí a opěří tunelu. Pokud jsou
předpokládány výrazné deformace dna (např. bobtnavé materiály), které mohou mít zásadní vliv na stabilitu
výrubu, je možno osadit body i ve dně tunelu. Je nutno učinit taková opatření, aby během výstavby nedošlo
k poškození bodů a tím k ovlivnění výsledků měřených hodnot nebo dokonce ke ztrátě informací o deformacích.
Geotechnická měření se musí rozšířit i na okolí stavebního díla, pokud je to nutné k posouzení dlouhodobé
stability.
Pro geotechnická měření v tunelu prováděná při běžném drážním provozu se mají použít měřicí zařízení,
vybavená – pokud je to technicky možné – automatickým sběrem dat.
Dlouhodobá geotechnická měření po uvedení tunelu do provozu se provádějí zejména v tom případě, kdy ve
složitých inženýrskogeologických poměrech docházelo již při ražení tunelu k mimořádným deformacím a/nebo
pokud se po skončení stavebních prací dá očekávat významná změna napěťových a deformační poměrů nosného
systému ostění-hornina. V případě stávajících tunelů se měření provádějí zejména tehdy, pokud změny a rozsah
poškození ostění, resp. jeho deformace, svědčí o kritickém namáhání konstrukce.
Geotechnická měření je nutno provádět i při opravách a rekonstrukcích, jejichž součástí je takový zásah do
nosného systému konstrukce tunelu, který by mohl ohrozit stabilitu ostění.
Při použití geodetických metod měření, viz kapitola 20.9.2 Kontrolní měření a vytyčovací práce
Výsledky měření musí být okamžitě vyhodnoceny, spolu s dalšími informacemi interpretovány pro dané
prostředí a předány odpovědným zástupcům zúčastněných stran. Vzhledem k významu výsledků měření
a nutnosti jejich okamžitého předání mají být výsledky zpracovány pokud možno v elektronické podobě, aby
bylo možno zajistit jejich předávání pomocí datových sítí.
Před zahájením prací vyžadujících provádění geotechnických měření musí být jasně definován způsob
zpracování naměřených dat a struktura jejich předávání. Vedení stavby zajistí vypracování písemného
protokolu, jehož obsah musí zejména definovat:
– kterým z účastníků výstavby mají být výsledky měření zasílány,
– předpokládanou dobu zpracování a vyhodnocení výsledků od ukončení měření,
– kontaktní osoby,
– forma a způsob archivace dat.
Protokol musí být předán všem účastníkům výstavby na něm uvedených.
Výsledky měření deformací výrubu (resp. primárního ostění) musí být znázorněny graficky. Z grafu musí být
jasně zřejmý časový průběh příslušné složky vektoru deformace (vertikální nebo horizontální posun) pro každý
bod měřičského profilu. Součástí grafu musí být i informace o vzdálenosti čelby (resp. čeleb dílčích výrubů) od
měřičského profilu.
Dimenzování dočasného a trvalého zajištění výrubu je nutno provádět na základě již uskutečněných a správně
interpretovaných výsledků měření.
Operativní geotechnický monitoring zajišťuje zhotovitel. Kontrolní geotechnický monitoring provede nezávislá
organizace.
Objednatel poskytne v případě rekonstrukcí a oprav zhotoviteli komplexní inventarizaci stavebního stavu tunelu.
Tato inventarizace slouží jako podklad pro dokumentaci, pro návrh opatření na jejich ochranu proti účinkům
tunelování a pro měření v průběhu tunelování i po něm. Před započetím stavebních prací zajistí zhotovitel
pasportizaci objektů ležících v zóně ovlivnění v nadloží tunelu.
Přípustné hodnoty dynamického namáhání od trhacích prací na stavební konstrukce (povrchové, podzemní) či
inženýrské konstrukce se posuzují podle ČSN 73 0036.
Podmínky, zásady, účinky, postup i kontrola použití trhacích prací se specifikují v “Technických podmínkách
pro trhací práce a kontrolu jejich nežádoucích účinků při výstavbě“, které zhotovitel projedná a odsouhlasí
s příslušným Obvodním báňským úřadem a předá stavebnímu dozoru.
45
20.9.2 Kontrolní měření a vytyčovací práce
Geodetická kontrolní měření i vytyčovací práce může dle zákona č. 200/1994 Sb. a zákona č. 186/2001 Sb.
provádět pouze osoba odborně způsobilá. Ověřovat výsledky měření a dokumentaci může pouze úředně
oprávněný zeměměřický inženýr podle § 13 odst. 1 písm. c) zákona č. 200/1994 Sb. Za správnost a úplnost
důlně měřické dokumentace při hornické činnosti a její odborné vedení odpovídá podle podle § 2 odst. 3
vyhlášky ČBÚ č. 435/1992 Sb. hlavní důlní měřič.
Vytyčovací a kontrolní geodetické práce mohou velmi významně ovlivnit výslednou cenu díla. Již ve fázi
projektu je možno provést odbornou analýzu maximální dosažitelné odchylky na konci raženého úseku a s její
pomocí předvídat náklady na případné nutné úpravy díla po proražení raženého úseku, následném přeurčení
souřadnic bodů polohové a výškové vytyčovací sítě v podzemí a nezbytné opravě všech geodetických kontrol,
které jsou na nich závislé.
Zhotovitel zajišťuje operativní geodetické práce, které zahrnují především:
– kontrolu, údržbu a zhušťování bodů polohové a výškové základní vytyčovací sítě na povrchu předané
investorem,
– vytvoření a údržbu polohové a výškové vytyčovací sítě v podzemí,
– prostorové vytýčení díla při ražbě,
– průběžnou kontrolu vytýčení díla při ražbě,
– prostorové vytýčení všech ostatních stavebních etap díla a jejich okamžitou následnou kontrolu
– zaměření skutečného provedení díla
– vedení důlně měřické dokumentace.
Investor zajišťuje kontrolní geodetické práce, jejichž součástí je:
– vytvoření a údržba polohové a výškové základní vytyčovací sítě na povrchu s přesností odpovídající
požadavkům na další vytyčovací práce a na přesnost prorážky
– kontrola polohové a výškové vytyčovací sítě v podzemí
– kontrola prostorových vytýčení a kontrola skutečného provedení díla
– vedení důlně měřické dokumentace v omezeném rozsahu.
Obecně jsou všechny vytyčovací geodetické práce v ražených tunelech prováděny za účelem dovedení ražby
s co nejmenší možnou odchylkou do prorážky a zároveň za účelem vytvoření díla co nejpřesněji podle
realizačního projektu. To vše snižuje celkové náklady na vytvoření díla. Kontrolní práce jsou nutné pro
vyloučení hrubých chyb při vytyčování, jejichž náprava především v ražených tunelech obvykle vyvolá
nečekaně vysoké navýšení nákladů.
20.10 EKOLOGIE
Při provádění všech prací souvisejících s výstavbou, rekonstrukcemi, opravami a údržbou železničních tunelů je
třeba dbát pokynů a ustanovení uvedených v kapitole 1 TKP.
20.11 BEZPEČNOST PRÁCE A TECHNICKÝCH ZAŘÍZENÍ, POŽÁRNÍ OCHRANA
20.11.1 Všeobecně
Při provádění tunelové stavby je nutné dodržovat a řídit se zejména ustanoveními:
– Vyhlášky č. 55/1996 Sb.,
– Vyhlášky č. 26. Českého báňského úřadu z 29.prosince 1988,
– Vyhlášky č. 324. Českého úřadu bezpečnosti práce a Českého báňského úřadu ze dne 31. července 1990,
46
– Zákon ČNR č. 542/1991 Sb., kterým se mění a doplňuje zákon ČNR č. 61/1988 Sb.,
– ČD Op 16,
– z hlediska bezpečného pohybu a úkrytu zaměstnanců drah v tunelu za budoucího provozu zhotovitel
vybaví tunel odpovídajícími značkami a nátěry podle předpisu ČD S6.
20.11.2 Izolace
Místo pokládání izolačních fólií z plastů musí být označeno tabulkami označujícími prostor s nebezpečím
požáru.
Na místě smí být k dispozici pouze takové množství materiálu, které bude zpracováno v průběhu jednoho
pracovního dne.
Délka rozpracovaného úseku s volně položenou fólií je omezena na max. 50 m.
Únikové cesty musí být vždy volné.
Hořlavé látky, jako např. zbytky fólie, obaly, lepidla a podobně, musí být z tunelu odstraněny vždy nejpozději
do konce směny.
V blízkostí hořlavých látek nesmí být prováděny práce s otevřeným plamenem nebo s přístrojem, který je
zdrojem jiskření.
Pracoviště je vybaveno dostatečným počtem hasicích přístrojů vhodných pro hašení použitých hmot a materiálů.
20.12 SOUVISEJÍCÍ NORMY A PŘEDPISY
Uvedené související normy a předpisy vycházejí z aktuálního stavu v době zpracování TKP, resp. jejich
aktualizace. Uživatel TKP odpovídá za použití aktuální verze výchozích podkladů ve smyslu kap. 1.3 TKP, tj.
právních předpisů, technických norem a předpisů a předpisů ČD.
20.12.1 Technické normy uvedené v textu TKP-20
ČSN EN 206-1 Beton - Část 1: Specifikace, vlastnosti, výroba a shoda
ČSN 72 1156 Stanovení odolnosti přírodního kamene proti mrazu
ČSN 72 1170 Zkoušení kameniva pro stavební účely. Základní ustanovení
ČSN 72 1860 Kámen pro zdivo a stavební účely. Společná ustanovení
ČSN 73 0036 Seizmická zatížení staveb
ČSN 73 0210-1 Geometrická přesnost ve výstavbě. Podmínky provádění. Část 1: Přesnost osazení
ČSN 73 0212-4 Geometrická přesnost ve výstavbě. Kontrola přesnosti. Část 4: Liniové stavební objekty
ČSN 73 0212-5 Geometrická přesnost ve výstavbě. Kontrola přesnosti. Část 5: Kontrola přesnosti
stavebních dílců
ČSN 73 1201 Navrhování betonových konstrukcí
ČSN 73 1321 Stanovení vodotěsnosti betonu
ČSN 73 2011 Nedeštruktívne skušanie betonových konštrukcií
ČSN 73 2031 Zkoušení stavebních objektů, konstrukcí a dílců. Společná ustanovení
ČSN 73 2400 Provádění a kontrola betonových konstrukcí
ČSN 73 2430 Provádění a kontrola konstrukcí ze stříkaného betonu
ČSN 73 6223 Ochrany proti nebezpečnému dotyku s živými částmi trakčního vedení a proti účinkům
výfukových plynů na objektech nad kolejemi železničních drah
47
ČSN 737508 Železniční tunely
20.12.2 Předpisy
ČD S 6 Správa tunelů
Vyhláška ČBÚ O požadavcích k zajištění bezpečnosti a ochrany zdraví při práci a bezpečnosti
č.55/1996 Sb. provozu při činnosti prováděné hornickým způsobem v podzemí
Vyhláška č. 26/1989 Sb. O bezpečnosti a ochraně zdraví při práci a bezpečnosti provozu při hornické
činnosti a při činnosti prováděné hornickým způsobem na povrchu
Vyhláška č. 177/1995 Sb. Stavební a technický řád drah
Vyhláška č. 324/1990 Sb. O bezpečnosti práce a technických zařízení při stavebních pracích
Výnos GŘ ČD č.j. 1/93 – 021 Zásady modernizace vybrané železniční sítě Českých drah
a Dodatek č.j. 138/94 - 07
Zákon č. 114/1992 Sb. Ve znění zákona č. 347/1992 Sb., o provádění vyhlášky č. 395/1992 Sb.
o ochraně přírody a krajiny.
Zákon č. 266/1994 Sb. O drahách
Zákon č. 542/1991 Sb. Kterým se mění a doplňuje zákon ČNR č. 61/1988 Sb., o hornické činnosti,
výbušninách a o státní báňské správě, ve znění zákona ČNR č. 425/1990 Sb.
20.12.3 Související kapitoly TKP
Kapitola 1 - Všeobecně
Kapitola 3 - Zemní práce
Kapitola 17 - Beton pro konstrukce
Kapitola 18 - Betonové mosty a konstrukce
Kapitola 22 - Izolace proti vodě
Kapitola 23 - Sanace inženýrských objektů
Kapitola 24 - Zvláštní zakládání
Kapitola 25 - Protikorozní ochrana úložných zařízení a konstrukcí
Kapitola 27 - Zabezpečovací zařízení
Kapitola 31 -Trakční vedení
20.13 PŘÍLOHY
Příloha č. 1 – příklady vzorů formulářů
– denní diagram ražby
– schéma zajištění výrubu
– záběrový list
Příloha č. 2 - inženýrskogeologické podklady pro stavbu tunelu
48
49
ČD-DDC MODERNIZACE TRATI
KRALUPY NAD VLTAVOU - VRAŇANY
TUNEL V KM 446.030 - 446.420
SCHÉMA ZAJIŠTĚNÍ VÝRUBU Schéma č:
KALOTY JÁDRA POČVY Třída výrubu : IV.
Schváleno pro úsek Od TM: __________ Do TM: __________
Měřítko : 1 : 200
POKYNY PRO VÝRUB
Délka Max. vzdálenost čelby jádra Max. vzdálenost ražby
_________ m ______ ______
záběru od čelby kaloty v [m]: počvy od čelby jádra v [m]:
ZABUDOVANÉ PRVKY ZAJIŠTĚNÍ VÝRUBU
Délka
Rámy BRETEX typ: R0-K _____ks R0-B _____ks R1-K _____ks ____ m
záběru
Sítě
Q 188 Q 378 Jiná: _______ Počet vrstev : 1 2
KARI:
Tloušťka stříkaného betonu: 200 mm 250 mm 300 mm Jiná _____ mm
Stříkaný beton zajištění
Tloušťka : _________ mm Plocha : _________ m2
čelby:
Jehly : Profil : _________ mm Délka : _________ m Počet: _________ ks
Typ : Délka : Počet : Délka : Počet : Délka : Počet : Délka : Počet :
SN
Kotvy :
HUS
IBO
Odchylky od projektované třídy výrubu:
Za odběratele: Za dodavatele:
Jméno : Datum : Jméno : Datum :
50
ČD-DDC MODERNIZACE TRATI
KRALUPY NAD VLTAVOU - VRAŇANY
TUNEL V KM 446.030 - 446.420
Použité schéma
ZÁBĚROVÝ LIST VÝRUBU List číslo:
zajištění výrubu č.
KALOTY JÁDRA POČVY _________ Třída výrubu :
Staničení v TM Od: Do:
POZNÁMKA:
Pomocný rastr v kalotě 1 x 1 m
Pomocný rastr po obvodě 0,1 m
Měřítko : 1 : 200
Způsob
strojní : trhací práce : kombinované : další členění výrubu:
rozpojování :
Čelbový klín : ano ne Plánovaná délka záběru: _________ m
Rozšíření paty
ano ne Skutečná délka záběru : _________ m
kaloty :
ZABUDOVANÉ PRVKY ZAJIŠTĚNÍ VÝRUBU
Tunel.
Rámy BRETEX Rám č: Typ rámu: R0 R1
............... metr: ...............
Sítě
Q 188 Q 378 Jiná: Počet vrstev : 1 2
KARI: ...............
Tloušťka stříkaného betonu : 200 mm 250 mm 300 mm Jiná _____ mm
Stříkaný beton zajištění
Tloušťka : _________ mm Plocha : _________ m2
čelby:
Jehly : Profil : _________ mm Délka : _________ m Počet: _________ ks
Typ : Délka : Počet : Délka : Počet : Délka : Počet : Délka : Počet :
SN
Kotvy :
HUS
IBO
Výron vody : čelba : Záběr celkem :
Poznámky :
Za odběratele: Za dodavatele:
Jméno : Datum : Jméno : Datum :
51
Příloha č.2
INŽENÝRSKOGEOLOGICKÉ PODKLADY PRO STAVBU TUNELU
Inženýrskogeologický průzkum vyšetří geologické, geomorfologické a hydrogeologické poměry v takovém
rozsahu, aby získaná představa o inženýrskogeologických poměrech lokality postihovala prostor, který může
ovlivnit projektované dílo a také umožňovala posoudit inženýrskogeologické podmínky výstavby, tj.
zhodnocení zjištěných údajů z hlediska připravované výstavby podzemního díla.
Pro rekonstrukce a opravy tunelů inženýrskogeologický průzkum zajišťuje komplexní hodnocení stávajícího díla
s jeho okolním masivem, průzkum kvality materiálů tunelového ostění, případně zakládek.
PŘEDMĚTEM VYŠETŘENÍ IG POMĚRŮ JSOU:
− Hornina
= litologie,
= stav horniny,
= fyzikální vlastnosti,
= mechanické vlastnosti,
= termální vlastnosti,
= technologické vlastnosti.
− Horninový masiv
= úložné poměry,
= puklinatost,
= tektonické porušení,
= stav napjatosti,
= přetvárné vlastnosti,
= pevnostní vlastnosti,
= technologické vlastnosti,
= propustnost.
− Podzemní vody
= směr a rychlost proudění,
= režim hladiny,
= velikost a charakter infiltrační oblasti,
= vztah podzemních vod k povrchovým vodotečím,
= chemismus podzemních vod.
− Geodynamické procesy
52
= tektonika, seizmicita a jejich vliv na napětí v masivu,
= činnost tekoucí a stojaté vody,
= činnost větru,
= činnost podzemní vody,
= teplotní změny,
= geotermické vlivy,
= gravitační síly,
= antropogenní / poddolování, sedání/.
PŘEDMĚTEM POSOUZENÍ IG-PODMÍNEK VÝSTAVBY TUNELOVÉ STAVBY NA ZÁKLADĚ
ZJIŠTĚNÝCH IG POMĚRŮ JSOU:
− Vedení trasy (směrové, výškové)
= homogenita prostředí,
= vztah osy díla k hlavním strukturním a texturním prvkům,
= vyhledání horninového prostředí s nejpozitivnějšími vlastnostmi pro vedení trasy,
= vliv hloubky podzemní vody a její kvality na umístění trasy.
− Stabilita území
= posouzení stability v předportálových a portálových úsecích,
= posouzení stability svahů u úbočních tunelů,
= posouzení tunelů s nízkým nadložím,
= vliv ražby na změny vlastností horninového prostředí,
= ovlivnění nadloží, jiných podzemních děl, zástavby na povrchu.
− Stabilita výrubu.
= kvalitativní i kvantitativní,
= zařazení do technologických tříd,
= podklady pro návrh dočasné výstroje a ostění,
= stanovení započitatelného nadvýlomu,
= posouzení stability výrubu v čase.
− Přetváření horninového masivu a stavebních konstrukcí.
− Rozpojování
= podklady pro volbu vhodného způsobu rozpojování,
53
= podklady pro rozhodnutí o nasazení mechanizmů.
− Změny hydrogeologického režimu
= posouzení rozsahu změn hydrogeologického režimu v okolí stavby,
= přítok do díla (povaha, množství).
− Zlepšování vlastností horninového masivu.
− Podklady pro: injektování, kotvení, vyztužení hornin nebo zemin, odvodnění apod.
Jedním ze závěrů inženýrskogeologického průzkumu je rozčlenění horninového prostředí v trase na
kvazihomogenní celky - geotechnické typy a subtypy. Ty se definují tak, aby k nim bylo možné přiřadit
technologické třídy pro různé tunelovací technologie.
Vlastnosti a charakteristika geotechnických typů se vyjádří podle geotechnických klasifikací. Zatřídění
horninového prostředí se provede alespoň dvěma nezávislými klasifikačními metodami.
Zatřídění se postupně upřesňuje v jednotlivých etapách inženýrskogeologického průzkumu.
Konečné klasifikační ohodnocení a zatřídění do technologických tříd se zjišťuje v průběhu stavby a zaznamená
se v dokumentaci skutečného provedení stavby tunelu. Základními klasifikacemi jsou QTS, NRTM, BARTON,
BIENIAWSKI.
Rozsah IG průzkumu, množství a typ průzkumných prací se řídí složitostí zamýšlené stavby
a inženýrskogeologických poměrů.
PRO SANACI NEBO REKONSTRUKCI TUNELU
se kromě průzkumu stavu a vlastností horninového prostředí v okolí tunelu (v přiměřeném rozsahu) podle výše
uvedeného, dále vyšetřuje:
− tloušťka stávajícího ostění,
− stav obezdívky včetně výplně spár,
− stav kontaktní spáry ostění – hornina,
− stávající podmínky zatížení ostění,
− vývoj zatížení ostění od okolní horniny,
− základové podmínky pod opěrami ostění,
− funkčnost drenážního systému, měření kvality a vydatnosti výronů vody do tunelu, celkové posouzení
hydrogeologického režimu v okolí tunelu,
− existence a měření trhlin.
54
Poznámky:
TECHNICKÉ KVALITATIVNÍ PODMÍNKY STAVEB ČESKÝCH DRAH
Vydavatel: České dráhy, s.o. - Divize dopravní cesty, o.z.
P r v n í v y d á n í / z roku 1996/ bylo vyhotoveno a připomínkováno v tomto složení:
Zpracovatel: PRAGOPROJEKT, a.s., a SUDOP Praha, a.s.
Zpracovatel kap. 20: Ing. Roman Smida (SUDOP Praha a.s.)
Technická rada: Ing. Milan Strnad (Pragoprojekt, a.s.), Ing. Miloslav Bažant (Pragoprojekt, a.s.),
Ing. Jiří Stříbrný (SUDOP Praha, a.s.), Ing. Petr Lapáček (SUDOP Praha, a.s.),
Ing. Vítězslav Herle (SG-Geotechnika, a.s.), Ing. Jiří Bureš (ČD-DDC),
Ing. Ondřej Chládek (ČD-DDC), Ing. Danuše Marusičová (ČD-DDC),
Ing. Pavel Stoulil (MD ČR)
T ř e t í - aktualizované v y d á n í včetně změny č. 2 /z roku 2001/ :
Zpracovatel: Ing. Libor Mařík, ILF Consulting Engineers, s.r.o.
Gestor kapitoly 20: Ing. Bohuslav Stečínský (ČD-DDC O13)
Zpracovatel připomínek ke kapitole 20:
Ing. Miroslav Teichman
(ČD, DDC, Technická ústředna dopravní cesty, sekce 13)
Distribuce: České dráhy, s.o., DDC, o.z
Technická ústředna dopravní cesty - Sekce technické dokumentace
772 58 Olomouc, Nerudova l
tel. 950-2241, st. tel. 068-4722241
fax 950-5290, st. fax 068-4725290
e-mail: TUDCOTDOLCsek@tudc.olc.cdrail.cz
